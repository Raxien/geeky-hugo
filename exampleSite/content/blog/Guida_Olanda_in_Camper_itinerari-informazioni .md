---
title: 'Olanda in camper: itinerari, consigli e informazioni utili' 
description: ""
image: https://res.cloudinary.com/ilgattodicitturin/image/upload/v1680644212/Senegal-in-camper_dycaxx.png
date: 2022-07-26T17:00:00.000
categories: ["Viaggio", "Guide", "Olanda"]
type: featured
draft: false
victor: true
---

Abbiamo avuto il piacere di visitare l'Olanda on the road nel mese di agosto, precisamente dall'8 agosto al 6 settembre. Siamo rimasti affascinati dai paesaggi e dalla gentilezza delle persone, oltre alla pulizia e alla bellezza di alcuni siti turistici e non. Sicuramente è un viaggio che consiglieremmo a chiunque, non solo a bordo di un van ma anche arrivando in aereo e sfrutando l'ottima rete di trasporti pubblici. 

##### Tabella dei contenuti
> - [Il Paese](#Paese)
> - [Itinerario](#Itinerario)
> - [Consigli Utili](#Consigli)
>     - [Documenti](#Documenti) 
>     - [Clima](#Clima)
>     - [Come pagare](#Pagare)
>     - [Internet](#Internet)
>     - [Vaccini e assicurazione sanitaria](#Vaccini)
>     - [Dogane](#Dogane)
>     - [Strade](#Strade)
>     - [Sicurezza](#Sicurezza)
> - [Parchi e altre escursioni](#Escursioni) 
> - [Casamance](#Casamance)
> - [Mezzi di trasporto pubblici](#Mezzi)
> - [Dove e cosa mangiare](#Mangiare)
> - [Dove dormire](#Dormire)
> - [Viaggiare con il proprio animale](#Animali)
> - [Quanto abbiamo speso](#Spesa)
> - [Considerazioni finali e itinerario ideale](#Cosiderazioni)
> - [Link utili](#Link)
>     - [Il nostro vlog](#Vlog)
>     - [Le nostre mappe](#Mappe)

<div id="Paese"></div>

##### Il paese


<div id="Itinerario"></div>

##### Itinerario
In questa sezione vi elencheremo tutte le tappe della nostra avventura, ricreando un piccolo diario giornaliero e rimandandovi a una sezione dedicata per quanto riguarda la visita della capitale. 

Se vuoi saltare subito alle conclusioni e alla mappa con tutti i puntalini relativi a soste e luoghi di interesse[clicca qui](#Cosiderazioni) 


**{{< underline "Giorno 1" >}}**: Il primo paesino olandese che abbiamo visitato è stato Bourtange, subito dopo aver fatto il pieno e scorta alimentare a un Lidl al confine tedesco (si sa, l'Olanda ha prezzi più costosi).
Abbiamo parcheggiato dapprima vicino alla riva di un laghetto per pranzare, poi abbiamo raggiunto il centro informazioni da cui parta la passeggiata per visitare il borgo antico, tutto circondato da mura (animali ammessi). Il resto sono piccoli mulini e casette adibite a botteghe o alberghi, immersi in un tempo che sembra essersi fermato. Terminata la visita ci siamo diretti verso Appingendam, villaggio noto per le case con le cucine sospese sul canale. Un'unica via centrale affacciata sul canale mostra dei veri e propri cubetti spuntare dai palazzi, a più altezze. Da dietro le finestre senza tende si può immaginare di entrare in cucina e sentire il profumo di caffè, di torta alla cannella, di ortensie fresche. 
Poi ci siamo diretti alla città di Groninga (sosta in libera in periferia, lungo la riva di un lago).


**{{< underline "Giorno 2" >}}**: dopo aver passeggiato sulle sponde del lago abbiamo deciso di visitare il mercato della città, raggiungibile a piedi costeggiando il canale e scoprendo le prime barche sulle quali qualcuno abita a bordo. Arrivando in centro abbiamo dato un'occhiata alla via del vecchio quartiere ebraico, lungo il quale oggi si trovano un’infinità di botteghe diverse fino alla vecchia sinagoga, meravigliosa dall’esterno. Nella piazza del mercato si trovano numerose bancarelle di prodotti tipici, tra cui formaggi e banchetti di pesce che servono anche i famosi panini con aringa e cipolle, che abbiamo mangiato mescolandoci con la gente del posto. Giunti al van abbiamo deciso di spostarci in un posteggio in mezzo alla natura, in modo da lasciare Olimpia e Sakè liberi all’aria aperta. 


**{{< underline "Giorno 3" >}}**: dopo aver passeggiato in aperta campagna e pranzato in riva a un piccolo canale poco distante, salutando i simpatici passanti a bordo di barchette, alle 18 abbiamo raggiunto il vicino paesino di Giethoorn, famoso come la piccola Venezia olandese. Abbiamo trovato un sito delizioso ma a parer nostro un po’ snaturato e reso troppo commerciale, con moltissimi turisti, quasi tutti a bordo di gondole e barchette. Il paesino è un dedalo di canali, villette ben tenute, giardini curati, parecchi airbnb, negozietti. Noi abbiamo preferito passeggiare  senza meta, salendo e scendendo da un lato all’altro. Per la notte ci siamo spostati in un parcheggio a 10 minuti, luogo di cui ci siamo innamorati seduta stante. Eravamo affacciati su un canale e da un capannone non distante proveniva un gran vociare. Dopo cena abbiamo deciso di fare due passi e scoprire il piccolo paesino di Belt Schutsloot: un dedalo di canali illuminati da piccoli lampioni e lumini, ortensie colorate, case senza recinzioni e un’atmosfera di pura magia. In quella cornice abbiamo conosciuto una famiglia che ci ha svelato che nel capannone stavano costruendo delle gondole con i fiori per il festival che ci sarebbe stato da lì a un paio di giorni. Da non perdere stando ai loro consigli! Che fare se non restare? 

**{{< underline "Giorno 4" >}}**: dato il buongiorno alle paperelle sul canale, abbiamo raggiunto il piccolo supermercato del paese, per chiedere maggiori informazioni in merito al festival. Poi, stabilito che saremmo rimasti in paese per due giorni abbiamo fatto un po' di amicizia con la gente del posto, che ci ha invitati a prender parte alla costruzione delle gondole. Ci siamo così ritrovati la sera seduti insieme a una cinquantina di persone, intente a metter mano su dei fiori coloratissimi.Dovevamo togliere lo stelo, inserire un chiodino e mettere tutto in un cesto. La serata è volata a suon di chiacchiere, addolcite da cafarre di birra offerte. 

**{{< underline "Giorno 5" >}}**: dopo aver scoperto che tutto il paese parlava di noi, ci siamo fatti raccontare qualcosa in più sul festival di Belt Schutsloot: ha luogo da più di 70 anni, un tempo si creavano fino a 13 gondole e partecipava tutto il paese, gli anziani stimolavano i bambini, mentre oggi un po’ perchè i giovani vanno a studiare all’estero un po’ perchè i bambini passano più ore allo smartphone che in amicizia, le gondole sono 9 e l’atmosfera ha perso parte della magia. 
Lo spettacolo è iniziato alle 20. Lungo la riva erano state posizionate numerose sedie e il canale era decorato da fiori e persone sorridenti. Una piccola banda ha fatto da apripista a questi ccarri in gondola, ognuno rappresentante un tema diverso. Alle 21.30 si è svolto il secondo passaggio e alle 23 è iniziato lo spettacolo pirotecnico.

**{{< underline "Giorno 5" >}}**: ultima sveglia osservando il canale davanti a noi. Ci siamo fermati subito a mezz'ora di distanza per sfruttare una stazione di servizio in un porto. Poi ci siamo rimessi in moto verso il paesino di Urk. Complice il troppo caldo ci siamo spostati ancora, trovando una spiaggia affacciata su una diga. A non troppi chilometri di distanza abbiamo poi trovato una lingua di terra con una fila di parcheggi a disposizione, luogo perfetto per la notte. 

**{{< underline "Giorno 6" >}}**: dopo esserci svegliati affacciati sulla riva abbiamo avuto il piacere di incontrare Massimiliano e passeggiare insieme a lui in mattinata. La strada che abbiamo percorso nel pomeriggio era completamente immersa fra campi e distese di pale eoliche, fino a raggiungere un paesino sospeso fra ponti e canali, Onderdijk. Il tempo qui sembrava essersi fermato: abbiamo fatto due passi passeggiando tra i canali e i cortili delle case in quello che sembrava essere un paese fantasma, con ragnatele su auto e piante e parecchia spazzatura in giro che ci hanno un po’ amareggiati. Dopo essere tornati al van, complice un tasso di umidità che rendeva il nostro livello di sopportazione decisamente più basso e visto che l’odore di fritto del venditore ambulante invadeva i muri di casa nostra, abbiamo deciso di spostarci in un altro parcheggio raggiungendo un vicino paesino decisamente più invitante, Medemblik.

**{{< underline "Giorno 7" >}}**: complice un clima non stabile abbiamo visitato il paesino nel pomeriggio. Le casette sono disposte a file ordinate lungo una scacchiera di stradine e canali. Dopo aver scambiato qualche parola con i locali, abbiamo continuato a camminare senza una meta, un po’ come se conoscessimo quel posto da sempre, un po’ con il gusto di perderci e lasciarci guidare da ciò che gli occhi scoprivano ciottolo dopo ciottolo e mattone dopo mattone: alcune famiglie che stavano brindando a bordo della barca parcheggiata sul canale, un signore poco più avanti che si godeva l’unico raggio di sole che illuminava la via (seduto su di una panchina messa in quel punto non a caso), un bambino che trascinava un carretto con dentro un coniglietto di peluche. Poco prima di tornare al van abbiamo acquistato della verdura posta in una cassettina davanti al portone di un palazzo a due piani, lasciando i soldi nella buca delle lettere. Quanto ci piace questa fiducia tipica dei paesi del nord. Quanto ci sentiamo affini a queste usanze. Il tempo di ammirare l’inizio del tramonto sul lungo mare, dietro alle statue di due pescatori e ci siamo messi alla guida per raggiungere il prossimo paese. 

**{{< underline "Giorno 8" >}}**: Hoorn in passato era un importante porto mercantile e in qualche modo trattiene ancora un po’ il fascino di quell’atmosfera. Il centro storico è caratterizzato da palazzi caratteristici, che riportano anche il simbolo della città, l’unicorno. Nei giorni precedenti al nostro arrivo aveva avuto luogo un festival, cosa che non ha reso la nostra visita del tutto piacevole: spazzatura ovunque, netturbini all’azione. Lungo il porto dominava la scena un cantiere, quindi non ci è rimasto che fare una cosa: chiudere gli occhi e immaginare di fare un tuffo nel passato, raggiungere la città a bordo di un galeone, sentire le urla dei marinai, ammirare le donne in abiti d’epoca. Tornando a noi, abbiamo deciso di rientrare a bordo del camper e raggiungere la riva di una canale, proprio vicino a un mulino. Parcheggio ideale per fare due passi, circondati da campi e pecore al pascolo. Da lì ci siamo spostati ad Alkmaar. La città è famosa per la produzione di formaggio e il mercato tipico, che si tiene ogni venerdì mattina e ogni martedì sera dalle 19 alle 21 nella piazza principale. Dato che era martedì abbiamo deciso di approfittarne per immergerci ancora di più nell’atmosfera delle usanze locali. Parcheggiato vicino a un centro sportivo, vicino a una decina di altri camperesti, abbiamo attraversato un paio di stradine periferiche, su cui si affacciano casette a due piani quasi in fila indiana e una volta in centro abbiamo girovagato fra canali e ponti finché abbiamo intravisto il campanile che svetta sulla piazza in cui si svolge il mercato in costume. Ci siamo avvicinati alle torrette formate dalle forme arancioni e tondeggianti di formaggio, che vengono caricate su dei carretti e trasportate da coppie di uomini nei punti dai quali poi vengono vendute al pubblico. Insieme a noi numerose persone, tutte attente a osservare quel gioco di schemi e ad annusare il profumo nell’aria. Ci siamo fatti prendere per la gola da un carretto che vendeva panini con fettine di formaggio fuso, per poi tornare dopo poco ad acquistarne un terzo. Dopo aver comprato anche un paio di pezzi di formaggio siamo rientrati con il bottino, più che soddisfatti.

**{{< underline "Giorno 9" >}}**: sotto una pioggia torrenziale abbiamo raggiunto la stazione dei treni per far salire a bordo con noi Davide, un caro amico. Insieme a lui siamo arrivati in un campeggio, dove ci ha accolti una simpatica signora anziana. Siamo entrati in casa sua, il tavolo ancora apparecchiato, la zuppa sul fuoco. Sembrava di essere arrivati a casa della nonna di uno di noi. La tovaglia aveva l’orlo di merletti, le fotografie alle pareti raccontavano le vicende di un’intera famiglia. Se quei mobili avessero potuto parlare, chissà quante storie ci avrebbero raccontato. Stando alle parole della simpatica nonnina nel pomeriggio avrebbe smesso di piovere e avremmo potuto passeggiare in riva.. Il cielo sembrava promettere il contrario ma abbiamo deciso di fidarci della sua saggezza. Dopo aver pranzato e aver montato la tenda vicino al van, ha smesso davvero di piovere e abbiamo raggiunto a piedi le vicine dune affacciate sul Mare del Nord. Sembrava per un attimo di camminare nei paesaggi irlandesi dell’entroterra. Un’unica strada, a curve morbide, costeggiata solo dalla natura. 

**{{< underline "Giorno 10" >}}**: dopo aver bevuto un caffè in compagnia, ci siamo diretti all'isola di Texel, arrivando al porto con un tempismo perfetto. La traversata dura una ventina di minuti, non abbiamo fatto in tempo ad accorgercene ammirando il panorama dal pontile. Quando abbiamo toccato terra siamo andati dritti al faro a nord, parcheggiando in un punto vista mare. Il caldo sembrava non voler darci tregua, così abbiamo deciso di spostarci verso ovest, in un paesino sulla costa. Trovato un parcheggio perfetto per lasciare Olimpia e Sakè a bordo, sotto l’ombra di qualche albero, noi abbiamo indossato il costume e ci siamo diretti verso la spiaggia, godendoci un aperitivo in uno dei tanti bar assaggiando tipici bastoncini fritti e sorseggiando la tipica birra Texel, per poi tuffarci nelle acque gelide del Mare del Nord. Nel tardo pomeriggio, in attesa del traghetto di ritorno, abbiamo impastato la farina per le piadine che abbiamo poi cotto a bordo sotto a un cielo di stelle. 

**{{< underline "Giorno 11" >}}**: giornata di arrivederci: prima alla simpatica nonnina, poi a Davide. Con il nostro amico abbiamo ancora deciso per un pranzo in compagnia a base di pesce tipico dello street food dei Paesi Bassi: i kibbeling, pezzetti di merluzzo fritti in pastella. Abbiamo approfittato di lui come guida di Volendam, un piccolo paesino portuale con pochi passanti, qualche bicicletta, case ordinate e curate che si affacciano sul canale, fiori colorati ovunque vicino a porte e finestre. L'ultimo stop in compagnia è stata la vicina isola di Marken, che si può raggiungere via traghetto o in auto attraversando una striscia di terra. Il centro è pedonale e riservato ai residenti e il tempo qui sembra essersi fermato a 50 anni fa. Oltrepassato un porticciolo, abbiamo camminato sui ciottoli e raggiunto un punto, forse la casa di un signore, dove abbiamo superato un paio di assi appena verniciate, giusto in tempo per sporcarci le mani e rimanere meravigliati dal panorama davanti a noi. Nel bel mezzo della campagna, con le mani sporche di vernice, i capelli spettinati dal vento, il volto segnato dai raggi di sole del giorno prima, il sorriso stampato, il cuore che batte a ritmo delle risate era ora di tornare a bordo del van per raggiungere Amsterdam, dove ci siamo scambiati l’ultimo abbraccio di arrivederci con Davide.
Qui abbiamo parcheggiato per la notte a Nsdm, un quartiere hypster in evoluzione, decorato da murales e con una buona offerta di locali serali.

**{{< underline "Giorno 11" >}}**: dalla zona nord in cui ci trovavamo si raggiunge gratuitamente il centro della città in 15 minuti di traghetto (animali ammessi). La nostra prima tappa è stata il tranquillo quartiere Joordan. Davanti ai nostri occhi canali, palazzi non troppo alti affacciati da un lato e dall’altro, negozietti vintage,localini interessanti, un piccolo mercato del sabato mattina. Il Jordan è veramente un quartiere a misura d’uomo, alcune persone siedono sui gradini di casa a sorseggiare un tazzone di caffè, altri sono affacciati alla finestra. Ci siamo sentiti in parte turisti, in parte spettatori. Raggiunto un parco cittadino, abbaimo pranzato con un paio di panini preparati a bordo per poi tornare al van tralasciando il cuore della città per poi ritornare nel tardo pomeriggio senza Olimpia e Sakè. Abbiamo camminato da nord a sud e da est a ovest, spiluccando le tipiche patatine fritte (must have dello streetfood del posto)per poi ritrovarci al Joordan in mezzo a una platea di gente intenta ad ascoltare un concerto di musica classica sul canale. Spettacolo meraviglioso. Richiamati dai morsi della fame ci siamo spostati verso la stazione, ci siamo divisi una margherita seduti con gambe a penzoloni sul canale, per poi rientrare al quartiere nord.

**{{< underline "Giorno 12" >}}**: in una lenta e uggiosa domenica mattina abbiamo deciso di tornare a passeggiare per i canali di Amsterdan. Volevamo visitare la casa museo di Anna Frank ma abbiamo scoperto purtroppo che i biglietti sono acquistabili solo online e di solito si esauriscono a inizio mese (clicca qui per prenotare in tempo!). Abbiamo quindi gironzolato senza una meta precisa, facendoci rapire da alcuni dettagli come un lampadario creato con un cavallo bianco a testa in giù. Un luogo in particolare è stata una piacevole scoperta: un piccolo museo (Met Muizenhuis). Immaginate un intero villaggio in miniatura che risale lungo una parete principale, mostrando interni di attività e abitazioni, popolate da topolini, tutti diversi, tutti protagonisti. Su di un’altra parete del locale sono esposte le copertine di libri tradotti in lingue diverse e proseguendo nella seconda stanza si trova una città sui canali in miniatura, ovviamente popolata dai simpatici animaletti. L'artista aveva iniziato a creare i primi personaggi nel salotto di casa. Davanti a quella finestra senza tende si affacciavano tutti i bambini, ma anche gli adulti, a cercare di capire la storia di quei personaggi, a studiarne l’evoluzione, a chiedere ancora nuovi particolari. Mese dopo mese la costruzione divenne alta 3 metri, tanto ricca da essere esposta nella biblioteca cittadina. Visto il successo riscontrato, la nostra artista iniziò a scrivere delle storie di ognuna di queste stanza e dei vari personaggi, che vennero tradotte nelle lingue di tantissimi paesi. Dal lavoro di una mamma si sviluppò poi quello dell’intera prole: una figlia crea le illustrazioni dei testi, un’altra cura le retroscene della creazione sul canale YouTube, l’altra ancora promuove altri canali di informazione. E intanto nascono nuove storie, nuove opportunità, tant’è che a breve è prevista l’uscita di un cartone animato incentrato sulle vicende della serie. Un’idea, mille opportunità. Siamo usciti dal negozio museo felici come bambini, con una cartolina ricordo da appendere nel van. Dopo pranzo abbiamo deciso di curiosare un po’ meglio il quartiere in cui alloggiavamo e, complice il maltempo, siamo entrati nel museo Straat che ospita opere di streetart dai dettagli unici. Alcune sono maestose e talmente ricche di particolari da sembrare delle fotografie. Ultima notte in libera nel quartiere nord.

**{{< underline "Giorno 13" >}}**: lasciata Amsterdam, la prima tappa è stata Zandeem, che ha attirato la nostra attenzione per un albergo dalle forme uniche: cubi di vari colori appoggiano uno sull’altro dalla base al tetto, sembra quasi una grande costruzione di lego. Anche la stradina vicina riportava alcuni dettagli particolari. Nel pomeriggio abbiamo parcheggiato in aperta campagna e abbiamo fatto un passeggiata prima di cena alla scoperta del piccolo borgo, Zaanse Schans. La strada pedonale, costeggiata dalla ciclabile, scorre lungo una decina di mulini, adibiti ognuno a produzioni diverse. Poi si raggiunge una fattoria che produce formaggi, passando davanti a un paio di piccole botteghe e piccole casette una più bella e curata dell’altra: ci sono fiori ovunque, qualche gallina libera, alcune pecore, anatre. 

**{{< underline "Giorno 14" >}}**: siamo rimasti a Zaanse Schans per visitare l'interno della fattoria che vende i formaggi tipici (prezzi un po' più cari di quelli del mercato di Alkmaar) e alcune delle botteghe già chiuse il giorno prima. Una casetta tutta bianca proponeva cioccolato. Di ogni tipo e forma, soprattutto mulini e tulipani. Da un portone fuoriusciva un profumo di burro, sembrava di entrare dentro un’enorme impasto farcito. Il locale era a dir poco curato, con oggetti antichi, ognuno al posto giusto. Nell’atrio vendevano caramelle di ogni tipo, in confezioni attira bambini, al fondo il bancone con i prodotti appena sfornati. Usciti dalla bolla zuccherina ci ha accolti un negozio con pezzi di ceramica dipinta di blu. Nel tardo pomeriggio abbiamo deciso di avviarci verso la cittadina di Haarlem. Dopo aver visitato il centro cittadino raggiungendo canale dopo canale la piazza centrale, ci siamo spostati nelle campagne per la notte, a Spaarndam.

**{{< underline "Giorno 15" >}}**: siamo rimasti in campagna passeggiando lungo una pista ciclabile e scoprendo i ruderi di un’intera cinta muraria che si estendeva a confinare i possedimenti della città di Amsterdam, per poi spostarci nel verso la costa. Questa zona è luogo di parchi naturali, con accessi limitati agli animali. Non siamo riusciti a comprendere al meglio le informazioni sul biglietto giornaliero per cui vi lasciamo il link al sito. Noi abbiamo raggiunto a piedi la spiaggia attraversando prati e dune e osservando cerbiatti in lontananza e siamo andati a dormire in un paesino non troppo distante, Katwijk, con un piccolo porto adibito a parcheggio. 

**{{< underline "Giorno 16" >}}**: nel tardo pomeriggioci siamo spostati a Leiden. Il centro del paese ha catturato subito la nostra attenzione. Casette ordinate lungo i canali, facciate dipinte con colori pastello, persone sedute in strada con aria serena e rilassata. Non male come benvenuto. Alcuni palazzi lasciano di stucco per i dettagli curati e il tramonto sui canali ragala scorci meravigliosi. Vale una visita. Per dormire ci siamo spostati in un parcheggio non distante, affacciato su un lago.

**{{< underline "Giorno 17" >}}**: fino all'ora di pranzo siamo rimasti nel parcheggio, ufficio perfetto e luogo d'incontri, in particolare quello con una ragazza tedesca, Gretel, alla quale abbiamo offerto un caffè per festeggiare insieme i 100 giorni della nostra nuova vita. Poi ci siamo spostati a l’Aia, o meglio Den Haag, dove abbiamo dato un po' di spettacolo grazie a Sakè al guinzaglio. In città è impossibile non buttare un occhio nelle numerose gallerie d’arte. Quadri, sculture, il lavoro di mano, testa e cuore di qualcuno che dell’emotività ne ha fatto un lavoro. Qui abbiamo trovato anche una fettina di torta al cioccolato per festeggiare, omaggiati di candelina dalla gentile signora stupita dalla nostra storia. Per la notte ci siamo spostati a Delft, dove passeremo la notte. Ridiamo per una buona mezz’ora in compagnia di chi ci segue da casa, volti noti e non, tramite quei cellulari che sanno essere il bene e il male della comunicazione. Dopo cena decidiamo di fare due passi in una via, che mi sembra di conoscere da sempre. Tre ragazzi stanno preparando la cena e il profumo arriva dritto alle nostre narici, verrebbe voglia di auto invitarsi. Una signora sta guardando la tv seduta su una comoda poltroncina, tenendo la sigaretta elettronica in una mano. Poco più in là Un gattino da dietro la finestra miagola come se ci chiedesse di fargli compagnia. Poi il mondo ci meraviglia ancora offrendoci due spettacoli di musica dal vivo nelle piazze del paese. Musica swing da un lato, musica rock dall’altro. Ballo, da sola, libera, senza vergogna, per la prima volta. Attorno a me persone che sorridono, ragazze che potrebbero capirmi in un batter d’occhio. Paolo scatta qualche foto, lui questi dettali li nota da un altro punto di vista. Forse senza saperlo in questo centesimo giorno di viaggio 100 sorrisi li abbiamo portati a bordo con noi. 
27/08/2022  
Questa notte ha fatto freddo, mi sono svegliata verso le 4 del mattino per indossare una felpa e un paio di calzini. Le altre coperte sono nello scatolone sotto al letto, non ci arrivavo a prenderle, ci dovremo ricordare stasera di tirarne fuori una. Il cielo è un puzzle di nuvole, il van è totalmente ricoperto di gocce di pioggia. Tiro fuori un paio di pantaloni lunghi leggeri, mentre Paolo resiste con i pantaloncini corti. Facciamo un giro nelle vie vicine al parcheggio con gli animali. Otteniamo una decina di saluti, di buongiorno, di sorrisi. Spero che questa cosa del salutare in modo gioioso e naturale non rimanga un ricordo dei paesi bassi ma possa diventare sempre più un’abitudine. Alcune persona hanno la routine del mattino, della colazione o che so io. Se dovessi mai scegliere opterei senza dubbio per una routine dei sorrisi quotidiani, me la sento cucita sulla pelle, sulle labbra. Abbiamo letto su internet che oggi nella piazza del paese si svolge il mercato settimanale, e dato che il frigorifero scarseggia di frutta e verdura torniamo al van per lasciare tranquilli olimpia e sakè e recuperare due borse della spesa. Ci incamminiamo di nuovo per la via del paese, che abbiamo già attraversato 4 volte e ormai è pronta a darci la residenza. La signora al civico 56 è ferma nella stessa posizione, sigaretta elettronica in mano, che guarda non so quale programma in tv. Un paio di finestre dopo il gattino che la sera prima miagolava come per chiedere di entrare a fargli compagnia è raggomitolato nei suoi sogni. Attraversiamo il ponticciolo bianco sulla sinistra, in direzione del centro cittadino. Incontriamo persone a piedi, persone in bicicletta, persone sedute nei caffè. Ancora una volta non ci sentiamo estranei. Leggiamo i prezzi di frutta e verdura esposti sui banchi, ammiriamo la quantità di pane prodotto senza saper quale pezzo scegliere, assaggiamo un paio di cubetti di formaggio in esposizione. Girovaghiamo, tra tutti quegli esseri umani come noi, come pesciolini felici nello stesso acquario. Ci fermiamo per acquistare dei pomodori, cetrioli, zucchine, mirtilli, due meloni, qualche pesca. Si paga tutto con la carta, anche se per pochi euro. Optiamo per un filoncino che tutti sgranocchiano per le vie del paese, che si rivela essere un miscuglio di farina e formaggio che si scioglie al primo morso. Prendiamo del pane, un piccolo brownie al cioccolato per merenda. Per pranzo non abbiamo dubbi: un banco del pesce offre i kibbeling che ci aveva fatto scoprire Davide. Ordiniamo due porzioni dei pezzettini di merluzzo fritti in padella, e due pezzi di salmone affumicato. Mangiamo in piedi appoggiati a un tavolino, ascoltando la musica del carretto che si esibisce poco più in là e che rimbomba in tutta la piazza, sorridendo a chi passa si ferma vicino a noi, appoggiando piattini con panini ripieni di aringhe o aringhe fresche ricoperte di cubetti di cipolla. Torniamo al van. Il cielo continua ad essere grigio, il vento freddo sulla pelle. Paolo si riposa, io mi siedo su una panchina sul canale a scrivere. Passano alcune persone. Ci si sorride e ancora mi emoziono. Da bambina non capivo perchè i miei nonni mi ripetessero sempre di sorridere e salutare, oggi mando a loro un pensiero ogni volta che mi accorgo di obbedire all’insegnamento migliore che potessero regalarmi. Inizia a fare davvero freddo all’aperto, mi rintano nel camper, prepariamo un te caldo. Ceniamo con i prodotti del mercato. Il pane fresco, il salmone affumicato, un’insalata di pomodori. Poi decidiamo di tornare nel centro del paese che ci ha accolti per un ultimo saluto. La signora al civico 56 è ancora lì davanti alla tv, due ragazze nella nostra via preferita bevono un calice di vino bianco. Nella piazza centrale un gruppo suona musica dal vivo. Restiamo un’oretta, rapiti da tanta bravura nel mixare più stili e dare vita a una melodia unica. Sotto al palco si balla, trovo un mio posticino. Rientriamo. Un ultimo sguardo alla signora che forse non ha mai cambiato canale o forse non è mai stata lì mentre l’eco della risata delle due ragazze ci accompagna fino a casa. 
28/08/2022 
Se la notte prima ero stata svegliata dai piedi che reclamavano di essere coperti meglio tanto erano ghiacciati, questa mattina il sole ha deciso di rendere il camper decisamente più confortevole. Mentre paolo fa due passi con olimpia e io do una pulita, sakè seduto fuori com sguardo fiero cattura attenzioni e sorrisetti da parte di qualche passante della domenica mattina: un ragazzo in bici, due signori dai tratti orientali, un bambino a spasso con la mamma. Metto su un caffè, realizziamo che siamo nei paesi bassi da quasi un mese e non ci sembra vero. Avevamo previsto un giro di un paio di settimane al massimo, ma ci siamo lasciati guidare dagli eventi, dalle scoperte, dai sorrisi delle persone. Accendiamo il motore, è ora di raggiungere Rotterdam. Il paesaggio intorno a noi si fa man mano più industrializzato, mentre sullo sfondo iniziano ad apparire i primi dei tanti grattacieli e palazzoni ai quali non eravamo più abituati. L’architettura della città è decisamente diverso rispetto a tutti i paesini che abbiamo visto nei giorni precedenti. Parcheggiamo in centro, sotto un paio di alberi. Lasciamo olimpia e sakè a bordo e iniziamo la nostra visita alla ricerca del mercato coperto del paese, una struttura maestosa composta da innumerevoli vetri nei quali si specchiano i palazzi vicini. Al suo interno un murales tappezza tutto il soffitto, mentre scopriamo d aver sbagliato orario di un’ora.  Ragazze del parcheggio inglesi, ci aiutiamo a vicenda. Poco male, ci dirigiamo verso le vicine case cubiche: opera dell’architetto, progettate negli anni 70 e costruite negli anni 80, sono oggi 38 abitazioni private più un museo. Vengono anche chiamate il bosco del quartiere, dato che dovevano, ricordare, nell’immaginario del progetto, delle chiome di alberi. L’impatto è notevole. Passeggiando fra le costruzioni si può giocare a guardare verso l’alto e creare giochi di forme dai quali fare spuntare cielo e nuvole. Una stella, un trapezio, una forma indefinita. Da qualsiasi parte le si guardi vien voglia di fermarsi ancora un po’, di giocare con la fantasia. Scendiamo per una piccola scalinata e davanti a noi appare il porto. Barche d’epoca tirate a lucido sono coperte dall’ombra di tre grattacieli. È domenica mattina, poche persone in giro, qualcuno intento a consumare pranzo nei vari locali presenti. Costeggiamo il lungo canale che si affaccia sulla zona più moderna della città, fino ad arrivare al bellissimo ponte erasmusbridge. Una famiglia sta scattando fotografie, notano che giriamo un video, si fermano a consigliarci un posto in cui fare qualche scatto. Scambiamo qualche parola, ci salutiamo. Rientriamo al van. Un paio di ragazze ci chiede informazioni sul parcheggio, le aiutiamo a capire come sbrigare il pagamento. Saliamo a bordo e con i prodotti del mercato del giorno prima il pranzo si prepara in 5 minuti. Panino con formaggio, insalata di pomodori. Avviamo la videochiamata con una cara amica, abitiamo distanti da parecchi anni ma nessun chilometro è mai riuscito davvero ad allontanarci, anzi forse eravamo meno vicine quando abitavamo a pochi isolati di distanza. Paghiamo ancora un’oretta di parcheggio, visitiamo il cuore della città, un canale impreziosito da statue in stile futurista e finalmente troviamo aperto il mercato. Decidiamo di provare la famosa cialda ripiena e scegliamo la nutella a sfavore di sciroppo di zucchero e caramello salato. Un signore gentile ci indica dove fare lo scontrino prima di ordinare. Torniamo da olimpia e sakè per portarli con noi a visitare il quartiere più antico della città risparmiato dai bombardamenti. Quando apriamo il portellone del van nella casa di fronte un ragazzo sta suonando il pianoforte e possiamo sentirlo dalla porta di casa spalancata. Ringraziamo mentalmente per questi 30 secondi di arte regalata e attraversato un ponte ci ritroviamo di fronte ai palazzi che riconosciamo nello stile ammirato fino al giorno prima, a barche datate inizio 1900. Dagli ospiti di un piccolo bar riceviamo sorrisi e saluti, diretti forse più ai nostri animali. Ci ferma una signora, ci racconta della sua gattina e di tutti i gatti della sua famiglia, dal rosso mangione a quello tigrato che dormiva sempre in giardino. Ci salutiamo e il suo sguardo ci segue fino in fondo alla via. Salutiamo la città, si alza un vento freddo. Chiamiamo altri amici, ci facciamo compagnia dopo cena, mentre il sole tramonta alle spalle della fila di alberi che abbiamo come vicini per la notte.            
29/08/2022 
Ci sono giornate che non iniziano proprio nei migliori dei modi, o meglio nelle quali tutto sembra dover creare un po’ un problema. Siamo senza internet, un po’ per errore nostro un po’ perché uno dei due sistemi che abbiamo a bordo ha improvvisamente smesso di funzionare. Contattiamo l’assistenza, fanno partire la segnalazione, ma non sanno dirci quando la linea verrà ripristinata. Usciamo per fare due passi nel parco che circonda il luogo in cui abbiamo dormito insieme agli animali, per pensare meglio a come ovviare al problema. Arriva un signore che ci spiega che taglierà i rami degli alberi del vialetto e ci mostra un punto in cui possiamo parcheggiare senza che possa fare danni al nostro mezzo. Mentre si allontana nota il gatto, sorride divertito, ci confida che pensava fosse un piccolo cagnolino. Quando rientriamo dopo una quindicina di minuti ci saluta ancora gentile, osservando i nostri animali trotterellare uno a fianco all’altro. Mentre io inizio a lavorare al computer sfruttando il fatto che per alcune cose non mi serve internet paolo ne approfitta per risistemare il gavone del camper. Alle 11 però decidiamo di provare a spostarci nel paese vicino, cercare un wifi perchè deve assolutamente mandare delle mail. Arriviamo a dordrecht, parcheggiamo appena fuori dal paese. Pranziamo al volo e ci avviamo verso il centro a piedi. Troviamo un wifi libero e con uno sguardo decidiamo di provare davvero a scrivere a Davide, idea che ci era già balzata in testa nei giorni precedenti senza poi averla attuata. Oggi è il compleanno del nostro amico, sarebbe bello poterlo festeggiare di persona. Riusciamo giusto a inviargli un paio di sms prima di rimanere di nuovo senza linea. Il paese intanto si mostra ai nostri occhi mentre camminiamo seguendo le indicazioni della segnaletica. Arriviamo nella piazza centrale, alla chiesa, attraversiamo i ponti che solcano il canale. Le casette sono di nuovo in stile meno moderno, come piacciono a noi. Passeggiamo poco meno di un’oretta, mentre le persone sorseggiano caffè ai tavolini dei tanti locali e qualche turista curiosa qua e là. Ci rimettiamo in moto verso la prossima meta, la cittadina di Gouda, famosa per la produzione di formaggio. Sostiamo subito nel punto in cui il comune permette il carico e lo scarico delle acque, e qui scopriamo senza sapere come di aver perso un raccordo per attaccarci alla filettatura del rubinetto. Cerchiamo dappertutto, sparito. Suona il telefono, Davide ci conferma che in serata potremmo vederci, rispunta immediatamente il sorriso. Ci sentiremo più tardi per organizzare l’orario e il luogo di ritrovo. Proviamo a chiedere a una coppia di camperesti se possono prestarci il pezzo, sfortunatamente anche loro hanno tutti raccordi più grandi. Cerchiamo un wifi libero per capire dove si trova un negozio di ferramenta e già che ci siamo raggiungiamo il centro del piccolo paesino. Strade a ciottoli, ponti sospesi sul canale, il negoziato con gli assaggino di formaggio, la piazza con il meraviglioso municipio, i tetti decorati, le facciate non da meno. Mi sento così sollevata per la sensazione di serenità e tranquillità che mi regala ognuno di questi borghi. Rientrando al parcheggio notiamo un camper con targa italiana. Paolo si avvicina per chiedere possono prestarci il pezzo mancante, torna vincitore. Intanto la moglie del signore che ci ha risolto ogni problema per il carico dell’acqua potabile chiede se possiamo aiutarla con il pagamento del parcheggio. Scendo volentieri e iniziamo una chiacchierata che dura più di mezz’ora. Denise e il marito sono di Vicenza, in realtà di un piccolo paesino dal quale proviene la nonna di paolo. Scoppiamo a ridere, quanto piccolo sa essere il mondo. Pagato il parcheggio ci raccontiamo le rispettive vicende: loro hanno girato mezzo mondo, in camper e non. Noi abbiamo appena iniziato e vederli così comprensivi e così speranzosi nei nostri confronti ci da la carica che mancava a questa giornata. Ci scambiamo i contatti e promettiamo di sentirci presto, domani manderò loro un messaggio con alcuni dettagli dei nostri movimenti dei giorni prima. Ora ci aspetta davvero l’appuntamento che renderà questa giornata una bella giornata, di quelle che ti ricorderai nel tempo. Arriviamo a Utrecht alle 19, giusto in tempo per dare cena agli animali, parcheggiare lungo un canale e cambiarci al volo. Alle 19.20 incontriamo per strada Davide e una sua amica, Bruna, e in 10 minuti siamo seduti in pizzeria, gambe sotto al tavolo e profumo di farina, pomodoro e mozzarella che risveglia le papille gustative. La musica è alta ma la voglia di raccontare e ascoltarsi lo è di più. Parliamo un po’ in inglese, un po’ in italiano. Parliamo di qualsiasi cosa e io mi nutro forse più con questi rapporti umani che con la pizza. Mentre passeggiamo per i canali di Utrecht ne fotografo con gli occhi la magia. È uno dei paesi forse più incantevoli e fiabeschi visti finora e la sola idea di rimanerci per qualche giorno mi rasserena. Mi immagino le tante storie delle famiglie che vivono solo dietro a un vetro senza tende, perché tanto cosa si può mai avere da nascondere se non quel maledetto pudore che ci impedisce di vedere che siamo tutti fatti di carne e ossa ricoperte da pelle. Arriviamo a casa di Davide, auguriamo la buonanotte a Bruna e ci fiondiamo sul davanzale ad ammirare la vista sul canale. È il compleanno del nostro amico eppure lui ha un regalo per noi, un gioco di società da portare a bordo! Apre una bottiglia di vino, lui e paolo giocano a scacchi, io strimpello la chitarra, mettiamo un po’ di musica, spacchettiamo la scatola del gioco, avviamo una partita, tra risate e racconti e aneddoti vari. Apriamo il pacco che Nadia, una cara amica, ci ha mandato dall’Italia: marmellate fatte in casa, crema di cioccolato e nocciole, conserva di pomodoro. Mai regalo potrebbe essere più apprezzato. Le nostre colazioni saranno condite con amore, il giusto sprint per iniziare meglio la giornata. Apriamo anche altri due scatoloni, contenenti un generatore e un pannello portatile per migliorare la portata di energia elettrica a bordo e poi ammiriamo ancora le stelle dalla finestra di casa di Davide. Sono le 2 del mattino, e questa notte è ancora nostra diceva una canzone. Abbassiamo la musica. Abbracciamo il nostro amico. Averlo così nel vivo del nostro viaggio dopo anni di distanza dona a queste ore un qualcosa in più. 
30/08/2022 
Utrecht ci da il buongiorno con il cielo azzurro e un vento freddo sfrontato che ti obbliga a tenere gli occhi aperti. Scendiamo a fare due passi, con olimpia e sakè. Dopo pochi metri svoltiamo la giornata di un signore, sulla cinquantina. Sgrana gli occhi poi scoppia a ridere divertito. Ci salutiamo, mentre lui prosegue verso nord e noi verso la direzione opposta. Ci mettiamo in moto per cercare qualche wifi libero in città. Riusciamo in qualche modo a lavorare, io mi tengo stretta questo momento lontano da tutti e lascio che le dita si muovano sulla tastiera da sole, senza darmi il tempo di capire quale melodia stiano seguendo. E la giornata vola, anche le ore, i minuti, i secondi prendono una direzione tutta loro finché alzo gli occhi al cielo e vedo l’arcobaleno. All’improvviso. Come tutte le cose belle penso, no? Ne seguo l’arco, salto su ogni colore come se davanti a me avessi una piccola scala a disposizione per toccare il cielo. Approfittiamo di un parco vicino per fare due passi e una bambina con tanto di zainetto stampato con il muso di un gatto guarda sakè incredula. La mamma ci saluta, divertita. Anche un paio di ragazzini in bicicletta osservano la scena di quel gatto equilibrista che non si sa come faccia a stare ritto sulle mie spalle e poi scendere giù con un salto come se lanciasse una ragnatela alla Spiderman per crearsi la giusta via. Ceniamo presto, forse in un orario in cui un tempo avremmo iniziato a fare aperitivo. Avvisiamo Davide che andremo in città, ci aiuta a capire quale pullman prendere e zainetto in spalle saliamo sul mezzo cittadino per raggiungere il centro storico. Parliamo con alcune ragazze che credo stiano andando a festeggiare un evento sportivo e ci salutiamo come se poi ci rivedessimo ancora quando scendiamo alla stessa fermata. Ci circondano i palazzi, persone sedute ai tavolini, gruppi di amici. Passiamo a fianco di una chiesa, maestosa. Giriamo in un vicolo ed ecco davanti a noi quel pezzo di canale che è già un po’ casa. Dalla finestra di Davide si sente la musica. Fischiettiamo. Poi decidiamo di provare a chiamarlo, anche se siamo un’ora e mezza in anticipo. Ci lancia la chiave, saliamo a casa. I piedi toccano il pavimento come se sapessero esattamente dove sono, i sorrisi riempiono le quattro mura. E restiamo insieme fino a mezzanotte. Facendo cose semplici, gesti fra amici. Ci godiamo questa sensazione per recuperare i 5 anni di lontananza e per fare scorte per i prossimi mesi in cui momenti così rimarranno solo un ricordo. Apriamo Carcassonne, il gioco in scatola che ci ha regalato. Una, due, tre partite. A lume di candela, a ritmo di quel fiore di te cinese che lentamente immerso in acqua bollente morta timido la meraviglia che racchiude al suo interno. Da un piccolo bocciolo come in un’antica danza si liberano prima le foglie esterne verde bottiglia per poi ammirare un groviglio di petali dorati che completano l’opera. Ovviamente roviniamo la poesia ustionandoci le dita, versando dell’acqua sulle carte da gioco, bruciandoci la punta della lingua. Regaliamo l’eco di una e più risate a tutti coloro che passano sotto la finestra, e che possono quasi fermarsi un attimo come a fare un giro sulla giostra delle emozioni, insieme a quei tre, che rendono luminosa anche la più scura delle notti cittadine.
31/08/2022 
Ci sono giorni in cui sembra che il mondo voglia farci incontrare solo con noi stessi, allo specchio. Sono i giorni in cui ho deciso di sforzarmi ancora di più di andare a caccia di occhi ai quali sorridere. E funziona. Almeno sembra. Stiamo passeggiando in un parco lungo un canale di Utrecht. Non c’è anima viva all’orizzonte. Nessun rumore se non quello di una barca che attraversa il ponte. Ma la intravedo. Una donna, in lontana. Camminiamo lenti, dettati dal passo di Olimpia e Sakè. Pian piano ci avviciniamo. Ha il velo che le copre il capo, un abito lungo fino ai piedi. Apparteniamo a culture differenti ma siamo parte della stessa umanità. Sfodero un sorriso, parte dagli occhi poi chiede aiuto alle labbra per essere compreso meglio. E funziona. Davvero. Ci sorridiamo. Una frazione di secondo ma ha funzionato. Dopo poco creo la mia postazione lavorativa in van, mentre paolo chiede ospitalità ai tavolini dell’ikea. Sprofondiamo nelle nostre dimensioni per incontrarci a pranzo, nutrirci di cibo e scambi d’idee. Poi è il momento di diventare un po’ più olandesi, affittare le biciclette e iniziare un’avventura nell’avventura. Ci accoglie un signore al disk, gentile come tutti, non avevo dubbi. Ci consegna due chiavi, insieme a un sorriso. Sblocchiamo le due biciclette blu e gialle, leggo il numero della matricola sulla mia, simile a quello che mi identificava come studentessa universitaria, e mi chiedo quanto di diverso avrei potuto essere, come numero e come persona. L’attenzione si sposta però su di un particolare molto importante: i freni a pedale. Niente manubrio, imparare a pedalare al contrario per non ritrovarsi coricati a terra. Non ce la farò mai dai. Anche a partire con il piede destro, non ho mai imparato. Cadrò sicuramente, penso. Sono in bilico, invece. O meglio, in equilibrio. Attraversiamo una parte della città che si affaccia sul canale, costeggiato da case piene di dettagli di personalità. Osservo quella coppia che si dondola sull’amaca rossa. Quella signora che cammina a piedi nudi sul legno del patio. Ci superano altre persone in bici. Sicure, che conoscono perfettamente il percorso. Io non so minimamente dove siamo, ma una parte di me sembra invece dirmi tranquilla che sei a casa. Arriviamo sotto la finestra di Davide, per strada arriva Bruna, la vicina del piano di sopra. E si, mondo crudele, mi sento a casa per davvero! Come potrei altrimenti in un momento come questo? Giriamo in bici per la città, ho le chiavi di casa in tasca, gli amici per strada, un invito al parco per acro yoga e un appuntamento dopo cena. Nemmeno quando a casa ci vivevo mi succedeva una cosa simile, all’improvviso. O meglio, forse non me la concedevo. Respiro a pieni polmoni questa sensazione di leggerezza. Davide decide di prendersi una pausa dal lavoro per fare due passi con noi, poi terminiamo il giro e rientriamo in bici al van, per mangiare cena con i nostri animali. Un’oretta, tempo anche di una doccia e ci rimettiamo in sella, verso il centro. Davide sceglie per noi un baretto vicino a casa in cui siamo entrati e usciti nel pomeriggio, e che abbiamo adorato. L’allestimento interno è un dettaglio unico. Una giraffa, maestosa, nella sala centrale. Specchi e luci ovunque. Cartelli stradali a caso, pagine di fumetti, frasi sui muri. Farfalle. Stampe di ogni genere. Poltrone antiche, sedie e tavoli in legno. Camerieri che si mescolano perfettamente con lo stile. Mi sento a casa, di nuovo, ancora. Ordiniamo una birra. Mi siedo vicino a Ramona. La mia seconda sera in compagnia di una donna, con cui poter chiacchierare del più e del meno. Adoro il modo di fare suo e di Bruna, sono accoglienti e cosa ancor più importante sorridenti. Parliamo di tutto e di niente, ridiamo come vecchi amici al bar. Intorno a noi alcuni gruppi giocano al bingo, in versione musicale. Siamo arrivati tardi, ma nulla vieta di farci immergere nell’atmosfera. Torniamo a casa di Davide, prima di tornare a casa nostra. In bici, come se vivessimo qui da sempre. 
01/09/2022 
Curioso. Un matrimonio di giovedì mattina? Nel quartiere pare stia proprio per accadere il grande giorno, chissà di quale coppia. Arriva un’auto, con a bordo due donne eleganti e un uomo alla guida. Poco dopo gira nella via un’altra, dalla quale scendono due ragazzi con il papillon. Loro eleganti, noi in tenuta da camper con pantaloncini, maglietta, infradito e un cane e un gatto. Ci guardano, si fanno l’occhiolino, ci sorridono. Non riesco a trattenere una risatina, di quelle che vorrebbero esplodere in una risata vera e propria. Torniamo alla base. Oggi resta Paolo in camper e io opto per la casa di Davide invece che dello spazio comune dell’ikea. Ho bisogno di un posto in cui registrare un video, e i tetti sopra al terrazzino di casa sua ci sono sembrati perfetti. Salgo sulla mia bicicletta, la n 76538, la strada di andata l’ho memorizzata subito, le ruote corrono da sole, sembrano guidare loro i pedali verso quella città che sembra conoscermi più di quanto io non conosca me stessa, e lei. Arrivo al parco lungo il canale, giro a sinistra, sorrido a un paio di ragazze che si fermano al semaforo a fianco a me. Ripartiamo insieme, come se fossimo amiche. Percorro la via centrale, se chiudo gli occhi ricordo già i negozi. C’è una caffetteria sulla sinistra, il supermercato sulla destra. Poi quando inizia il canale c’è una panetteria con pezzi di focaccia in vetrina e una torta di mele e cannella che sembra chiamarmi nel locale per donarmi un po’ di dolcezza che a volte mi scordo di dovermi concedere. Freno. Ci sono due padri davanti al locale, e vicino a loro due bimbi, biondi, ricciolini. Avranno 2 anni, forse qualcosina in meno. Ciondolano invece di camminare. E chi sono io per non sorridere loro? Le ruote risvegliano la mia attenzione per colpa dei ciottoli che le fanno sobbalzare. C’è un mappamondo nella libreria poco dopo, un negozi di abiti vintage dall’altra parte del canale. C’è una piccola galleria, un bistrò. Il peluche di orsetto ondeggia sfrontato sull’altalena affacciata sul canale. Una parte di me lo saluta, l’altra lo maledice. Arrivo sotto casa di Davide. Entro, ho le chiavi. Urlo buongiorno! E lui sobbalza sulla sedia. Poi ridiamo e quando riprende fiato mi mette su un caffè. Brindiamo con le tazzine, seduti al tavolino che affaccia anche lui sul canale, come l’altalena. Prendo la macchina fotografica e lui mi segue sul terrazzino per aiutarmi. Quando apriamo le finestre sbuca Bruna dalla porta di casa. Ci abbracciamo. Ci propone della tapioca più tardi come snack. E intanto dietro alla sua dolce voce mi accorgo del rumore terribile di trapani e lavori. Quelli della torre, coperta dall’impalcatura. È chiaro, dai tetti non potrò lavorare. Decido di lasciare tutte le mie cose a casa di Davide, e inizio a passeggiare per i canali della città. Mi siedo per terra, registro, mi accorgo poco dopo che alcune anatre si sentiranno più della mia voce in video. Mi sposto in una piazzetta silenziosa, non trovo un angolo sul quale appoggiarmi. Tento in un nuovo canale, troppo rumore. Decido di risalire in strada e farlo mio quel rumore, più importante della mia voce in un video. Guardo le persone, alcune camminano veloci, altre lente. Seguo il profilo delle loro ombre. Mi lascio guidare dalla folla. Poi decido di tornare sui tetti. Silenzio. inizio a registrare. A metà video riprendono i lavori. Mi metto a ridere. Non importa. Scendo da Davide, questa volta bussando. Creiamo il giusto setting vicino alla sua finestra. Per colpa mia teniamo tutto chiuso e fa un caldo allucinante, registro un monologo sulla storia di sakè e di come si è abituato al guinzaglio. 10 minuti. Record. Spalanco le finestre. Poi con le cuffie nelle orecchie provo a capire che lavoro sono riuscita a tirare fuori. Pranziamo io con la mia pasta scaldata nel microonde, Davide con un panino creato al volo. Caffè. E torniamo ad immergerci ognuno nel suo mondo. Fino a che il caldo ha la meglio e decido di accettare di fare una doccia nel suo bagno. Al diavolo la tenda del camper, non credo riuscirei a tornare indietro senza squagliarmi. Mentre torno a casa chiamo mio cugino, siamo cresciuti insieme. Gli chiedo se secondo lui troverò mai la mia strada, mi risponde che spera per me di no, sennò non sarei la persona che sono. Sorrido da sola, sorrido al mondo. Chiamo mio fratello mentre entro in un supermercato a comprare qualcosa per una cena veloce. Entra un bimbetto su di un triciclo, mi sorride. Torno al van e dopo cena io e paolo torniamo in centro. Davide ci accompagna in un locale per bere una cosa. Dovrebbe essere un posto dove si gioca a ping pong, purtroppo la ragazza che ci serve le birre ci avvisa che il locale ha preso fuoco da poco. Rimediamo tornando verso il centro, ci sediamo al tavolino di un locale con arredamento retrò, tavoli da biliardo e giochi di società. Mangiamo bitterbollen, polpettine fritte. Giochiamo a uno, due giochi di società. Finchè gli scacchi hanno la meglio. Si avvicina un ragazzo. 5 mosse, dice. In 5 mosse è finita la partita. e con lei un’altra giornata insieme se ne va.
02/09/2022 
La nostra settimana a Utrecht sta per terminare. Tic toc terzultimo giorno. Passeggiamo con olimpia e sakè, il sole è ancora un po’ timido, il vento freddo ci sveglia entrando dritto negli occhi, lungo il canale cammina qualche persona. Incrociamo il passo, il volto, il sorriso di una signora, quello di un ragazzo in bicicletta che quasi indica un saluto in direzione di olimpia e sakè. La mattina scorre veloce, non so perché le ore sembrano decidere per noi a volte e si divorano qualche minuto. In questi giorni di inizio settembre con un clima di piena estate si fatica a capire come vestirsi, come muoversi. Nel pomeriggio raggiungo il centro. Mi perdo di nuovo fra le persone, entro in un negozio a comprare alcune cartoline, mi siedo lungo un canale. Poi mi rintano sui tetti. Apro il portone di casa di Davide, spalanco la finestra al fondo delle scale. Il mio posto, perchè do per scontato che sia uno dei posti che il mondo mi aiuta a trovare, è in ombra. Mi siedo. Il gatto con cui parlo da sola anche oggi non si fa vedere. Devo averlo immaginato fin dal primo momento, che sciocca. La sua compagnia mi sarebbe servita oggi. Inizio a lavorare, poi realizzo che non è la mia testa ad impazzire ma il rumore delle ventole a dare fastidio. Scrivo a Davide, gli chiedo se ha un paio di cuffie da prestare alla nuova vicina. Me le porta, insieme a un caffè. Gli affido qualche pensiero e i suoi occhi mi guardano come se capissero meglio di me cosa sto dicendo. Sono felice di essere qui, di aver modo di conoscerci meglio anche se sembra che ci conosciamo da sempre. Più tardi arriva Paolo, colonizziamo l’intero appartamento, prendiamo le forbici, mi tagliano i capelli, come se mi aiutassero a eliminare pezzi di me che non mi appartengono più. Davide sistema il taglio da marine che ho fatto a paolo con il tagliaerba nei giorni precedenti e decidiamo di cenare in casa, invitando anche Ramona. Davide farà un risotto e io finalmente potrò usare un forno e preparare le mie amate polpette di ricotta e tonno. Andiamo al supermercato insieme. Non troviamo niente, ridiamo, girovaghiamo per gli scaffali, poi alla fine troviamo tutto. Mancano solo il vino, per il risotto al barbera, e un dolce. Paolo torna al van, io accompagno Davide in vineria e nel supermercato dove prendiamo dei pasticcini ripieni di panna e ricoperti di cioccolato. Torniamo a casa. Lui accende la musica, io svuoto le buste, mentre inizio a cantare sulle note di quelle canzoni di rock femminile agitando la chioma che rende onore a come mi sento dentro ora. Un caos di note musicali. Tagliamo la carota, la cipolla, prepariamo il soffritto. Unisco il tonno alla ricotta, sbriciolo dei taralli per creare il pangrattato e finalmente ho le mani sporche, pezzi di ricotta sul naso, briciole fra i capelli. Sono un caos. Mentre Davide è in doccia io ballo per l’appartamento, saluto i passanti come se fossero tutti amici miei, libero ogni paura di sentirmi giudicata. Mi concedo la felicità che da bambina non osavo osannare. “Stai composta piccola Sara”. Ruggisci leone, è il tempo di conquistare la savana. Sfumiamo il risotto con il vino, Davide prepara il burro per mantecare, e finalmente il timer del forno suona, e la cena è pronta. Facciamo aperitivo con burrata e pomodori e taralli. Mangiamo il risotto, ci passiamo le polpette sotto al naso. Beviamo un calice di vino rosso forse due. Siamo quattro amici italiani, con l’amore per la terra nel cuore, i sorrisi rivolti verso il canale come a donare gioia alla città davanti ai nostri occhi, al mondo, affidare tutto alle stelle e far si che qualcuno, là fuori, trovi un frammento di felicità sussurrato nel buio della notte. 
Prendo un quaderno, una biro. Mi siedo per terra. La schiena contro il forno, i piedi nudi sul pavimento di legno. Scrivo. Parole a caso, versi di una poesia che mi sembra di tirare e tatuare sulla carta perchè solo sulla mia pelle non può rimanere. Applausi. Brindisi. E altre parole, altri discorsi, altre risate, altre chiacchiere. Finiamo a provare a fare la verticale lungo la porta d’ingresso, fra una partita a scacchi e un saluto a qualche passante in strada. E di nuovo viviamo la notte oltre al giorno. Perchè certi attimi non tornano indietro, perchè certe ore le devi vivere da sveglio, prima che gli occhi possano perdersi la magia di un sogno reso verità.
03/09/2022 
Abbiamo dormito poco, forse troppo poco. Ma la mia bicicletta è parcheggiata fuori dal van e in città i banchi del mercato saranno già presi d’assalto, per cui mangio colazione al volo, saluto Paolo, oli e sakè che restano a riposare in van e borse alla mano inizio a pedalare verso il centro città. Mi godo quella penultima pedalata verso il centro. Sorrido a chiunque incroci il mio sguardo. Ho voglia di vedere le persone sorridere. E funziona. Funziona con ognuno di loro. La ragazza ferma al semaforo vicino a me, la coppia che attraversa le strisce pedonali, l’anziano che fatica a camminare in centro, il ragazzo che esce con il sacchetto della panetteria. Parlo da sola, senza paura di esser presa per pazza. Perchè in realtà parlo con il mondo. Lo ringrazio per avermi accettata come figlia, come donna, per le meravigliose emozioni che mi permette di vivere. Parcheggio la bici sotto casa di Davide, lui si sporge dalla finestra, ci diamo il buongiorno. Corro al mercato, giro per i banchi, cercando i prodotti più affidabili. Ascolto le persone parlare in una lingua che non conosco, provo a capirne la magia. Mi fermo davanti a un banco di frutta e verdura. Il commesso si rivolge a me in inglese, quando mi allontano con le buste ricolme di colori della natura ci auguriamo buona giornata. Mi fermo poco dopo per prendere del pane fresco e un filoncino al formaggio per pranzo. Davide e Ramona verranno a pranzo al camper. Mi fermo al supermercato per prendere del cous cous e poche altre cose per la settimana. Non trovo il tonno, un commesso mi accompagna gentile allo scaffale. Alla cassa scambio due chiacchiere con la cassiera, che mi chiede da dove arrivo. Vorrei quasi dirle ci rivedremo, ma non succederà. E mi godo la sua gentilezza di quel momento, di quel viso dai tratti mediorientali e gli occhi neri e profondi come il fondale del mare. La ringrazio e mi dirigo verso casa di Davide. Do un’ultima occhiata a quella piazza, i piedi di muovono come se conoscessero ogni metro cubo di quell’asfalto, come se sentissero più di me di essere nel posto giusto. Sotto casa urlo a Davide di aprirmi, perché ormai anche in quartiere mi comporto come se ci fossi cresciuta da sempre. Salgo le scale, entro, poso le buste, prendo un bicchiere, mi verso dell’acqua, ci salutiamo. Gli chiedo come procedono i preparativi per la festa della sera per il suo compleanno e quello di Ramona. Siamo invitati, conosceremo i loro amici, saremo in famiglia, ancora una volta. Pedaliamo tutti e tre verso il parcheggio del van, e quando arriviamo olimpia e sakè ci accolgono a suon di fusa e code scodinzolanti. Con paolo decidiamo di mangiare su una panchina poco distante, preparo il pranzo al volo, ci godiamo il picnic con vista sul canale all’ombra di un albero. Sono momenti davvero felici. Non riuscirò a dimenticarli. Salutiamo i nostri amici per andare alla ricerca di un camper service, mentre loro corrono a casa a finire i preparativi. Li raggiungiamo nel tardo pomeriggio. Approfittiamo di un’ultima doccia in casa di Davide, prepariamo le ciotole con patatine e snack vari, ordiniamo qualche pizza da dividere. E pian piano iniziano ad arrivare le prime persone. Non ricordo i nomi di tutti, ogni stretta di mano, quelle si. Perchè in ognuna mi sono sentita riconosciuta come persona, come essere umano. Ricordo i loro sorrisi, in risposta ai miei. Ricordo le loro espressioni meravigliate ascoltando il racconto della nostra esperienza. Persone dentro la stanza, persone fuori dalla stanza. Corpi che passano, dialoghi che si intersecano, parole in italiano, parole in inglese. E un una nuova stretta di mano, un nuovo sorriso. Mi affaccio un attimo alla finestra. Respiro l’aria di quel paese che so mi mancherà. Che in un mese mi ha insegnato a mostrarmi per come sono. Che mi ha aiutata a mettere le dita sulla tastiera e a comporre le mie melodie. Che partono dalla a alla z e mescolano tutte le lettere dell’alfabeto. E poi torno alle persone, a quella scacchiera per giocare insieme a Ramona, abbraccio Bruna che arriva all’improvviso in stanza, mi butto a cantare quelle canzoni suonate con la chitarra, sbaglio le parole e me ne frego. Scrivo una poesia su un cartone della pizza, Jacopo lo porta a casa sotto braccio. Mi sembra di lasciare il segno, mi accorgo ancora una volta di portarlo con me, sulla mia pelle. Ringraziamo Davide per averci buttati nella mischia, per averci donato un’occasione. Ci rivedremo l’indomani, e sarà l’ultima volta. 
04/09/2022 
La domenica mattina solitamente si presta a essere più lenta, almeno per chi è abituato a vivere questa giornata come momento di pausa. Li intravedo, quei due marmocchi intenti a giocare dietro a una porta spalancata sul cortiletto, sul mondo. Si affaccia il più piccolino. Ha i capelli corti neri, occhi scuri. Sorriso sicuro. Agito la mano nella sua direzione, sorridendogli. La riconosco quella luce, che si accende nei bambini quando sanno di essere stati presi in considerazione, soprattutto da un adulto. Accentua il sorriso. Siamo distanti, il silenzio. ma quante cose ci siamo comunicati. Si affaccia la sorella, come se la sua pelle avesse avvisato la necessità di far parte di una danza silenziosa. Sorride anche lei, un po’ più timida. Intravedono che ho un guinzaglio in mano, scorgono il gatto. E la loro emozione si accentua ancor di più. Sarei rimasta ore ad osservare quei movimenti genuini, sinceri. Li saluto ancora, allontanandomi. Oggi ultimo giorno di permanenza a Utrecht. Non ci fermavamo da mesi, non fermavo i pensieri da non so quanto tempo. Ricordo un momento particolare. Una sera, sul tetto di un palazzo, ho incrociato lo sguardo di un gatto. Sostava davanti alla finestra di una libreria. Sembrava volermi dire puoi decidere di leggere mille storie altrui. o di provare a dare una forma alla tua. La mattina dopo, parlando con mio cugino gli ho chiesto se secondo lui avrei mai trovato la mia via. E mi ha risposto spero per te di no, non saresti dove sei. Forse è vero, forse è questo un po’ il mio destino. Forse davvero sono quella brava bambina che dove la mettevi stava. Anche se dentro viveva storie di ribellione. 
Portiamo indietro le biciclette. Ricordo ancora il numero di matricola inciso sopra, chissà poi perché. 76538. Freni al contrario, imparato in fretta. Chissà se fra tutti i turisti che ha accompagnato si ricorderà dei monologhi che mi sono concessa in sua compagnia, degli sguardi, dei sorrisi che abbiamo collezionato. 
Pranziamo in camper e ci spostiamo nel parcheggio che ci ha accolti la prima sera, come a chiudere un cerchio. Arriviamo sotto casa di Davide insieme a Olimpia e Sakè e già durante il breve tragitto incrociamo sorrisi diretti verso la strana coppia che passeggia con un cane e un gatto. Alcuni bambini ci regalano espressioni degne di essere ricordate. Scatterei una fotografia a ognuno di loro. Saliamo in casa. Ieri sera era colma di persone che resteranno, oggi ci siamo noi che andiamo via. Paolo gioca con i passanti facendoli divertire affacciando il piccolo Sakè alla finestra. Beviamo un caffè, l’ultimo insieme. Spilucchiamo patatine avanzate che sembrano le più buone mai assaggiate. Ultima partita a scacchi, ultimi racconti fra amici. Io mi concentro sul tono della voce, mi capita a volte. Resto in silenzio ed è come se provassi ad ascoltare e memorizzare una canzone. Usciamo, perché due passi tutti insieme in città non ce li siamo ancora concessi. Veniamo subito fermati. Siamo in centro, domenica pomeriggio. E noi che credevamo di essere i padroni del mondo. Una folla di persone cammina a destra e sinistra. E ci ferma un gruppo di ragazzi, una biondina curiosa, una signora che mi racconta di averci provato senza successo con la sua gattina, troppo paurosa. Ci addentriamo in una zona meno affollata, passando per la piazza della chiesa e della torre. Raggiungiamo il percorso lungo il canale e a ritmo di racconti camminiamo come se fosse la città a muoverci come sue pedine. Davide ci racconta che durante l’anno le vie del paese vengono chiuse per fare la festa della via e io mi immagino le persone sedere insieme e creare l’eco di una risata. Vorrei fermare il tempo, restare un altro po’. Andare a sedermi sull’altalena insieme a quell’orso di peluche e non scendere più. Vorrei forare le ruote di tutte le biciclette e rendere la città vuota e solo per me, mentre mi dondolo a ritmo delle luci del tramonto. Quanti capricci mentali mi concedo, solo per il gusto di torturarmi un po’. Costeggiamo il canale, raggiungiamo il mulino e so che mancano sempre meno passi alla partenza. Alla mia scelta di vivere a bordo di un van. Alla me che a volte mi piace scansare con violenza, come se non valesse nulla. So quanto posso tirar fuori ancora da questa esperienza, fermarsi ora non avrebbe senso. Una parte di me pensa il contrario. Rallento, facendo finta che sia il gatto a farmi rimanere indietro. Per annusare l’aria della città, per fotografarla con gli occhi, per lasciare qualche lacrima qua e là ad annaffiare i fiori alle finestre. Quando salutiamo Davide scoppio a piangere davvero. Mi mancherà piombare in casa sua con le borse della spesa, raccontargli di chi mi ha sorriso per strada, affacciarmi alla finestra e immaginarmi il mondo là fuori, passeggiare sotto casa sua e sapere che è in casa per la musica a tutto volume, nascondermi sul tetto e parlare con il gatto arancione che vedo solo io. Certe persone vanno vissute così, a pieno. Perché non sai se ti ricapita, perché ha senso, perché te lo chiede il cuore e non sempre ci si può tirare indietro. 
Arrivederci e grazie. Ripartiamo per Gouda, dove ci fermiamo nell’area sosta con i servizi. Cerco una buca delle lettere, chiedo a un ragazzino che non sa aiutarmi, chiedo a due donne che mi indicano la direzione. Una di loro poi mi incontra poco dopo, credo mi legga negli occhi il bisogno di compagnia. Cammina al mio fianco, mi sorride in silenzio. poi mi chiede da dove arrivo, se sto mandando le cartoline alla mia famiglia. È una lunga storia le dico. So dove arrivo ma non so dove sono diretta. Ci salutiamo, torno al camper, ceniamo prima di rimetterci su strada e tornare a dormire nel posto in cui abbiamo avuto i primi problemi con internet, che ci hanno fatto decidere di anticipare l’arrivo a Utrecht. Si chiude di nuovo il cerchio. Si chiude la giornata e crolliamo prima di rendercene conto. 
05/09/2022 
Inauguriamo la settimana con la marmellata di albicocche che ci ha mandato nadia dall’Italia. Dopo giorni e giorni di avena e yogurt cambiamo consistenza e gusto. È buona, e non solo perché sa di amicizia. È buona davvero. Davanti a noi una fila di alberi. Alcune persone mattiniere camminano insieme ai propri animali domestici, ci salutiamo a distanza. Le ore scorrono veloci. Non abbiamo nessun appuntamento se non quello con il prossimo paese in cui sosteremo la notte. Fa strano. A me sono bastati pochi giorni per abituarmi a una routine di persone attorno. Così come mi era bastato un giorno per adattarmi a vivere sul van. Così come mi basterà oggi per aver voglia di dormire sotto un pezzo di cielo un po’ più in là. “dove la metti lei sta” dicevano di me da piccola. Buffo no? Lasciamo questo luogo solitario nel pomeriggio, torniamo alla chiesetta a caricare l’acqua potabile, quella davanti alla quale una domenica pomeriggio di sette giorni fa avevamo salutato i signori che entravano per la funzione. Mi fermo in farmacia per acquistare un integratore. La ragazza non parla molto bene inglese ma prova ad aiutarmi in ogni modo leggendo un pezzo per volta ciò che le riporta google translate. La gentilezza, quella strana capacità a volte dimenticata da alcuni. Lei ne possiede in abbondanza. Potrebbe quasi regalarne un po’. Ripartiamo, attraversando zone del paese che non riesco ad immagazzinare nel cervello, a metter via nella scatola dei ricordi. Quando arriviamo all’area di sosta per camper occupiamo l’ultimo posto libero. Siamo di fronte a un lago, con una piccola spiaggia con divieto per cani. Un locale riporta la scritta la playa. Più in là un simpatico cagnolino riporta la pallina ai suoi padroni. Scendiamo subito per fare due passi con gli animali. sakè regala spettacolo camminando sul marciapiede. Due signori ne approfittano per accarezzargli la coda, mi chiedono come si chiama il simpatico gattino. Proseguiamo lungo la riva, fa troppo caldo. 31 gradi a inizio settembre nei paesi bassi davvero non ce li aspettavamo. L’umidità rende tutto più difficile. Decidiamo di tornare indietro dopo poco, affaticati. Un’altra signora ci ferma. È rientrata da fare il bagno al lago, indossa la muta. È quasi incredula quando ci vede. Siamo pazzi, le dico in inglese. We’re crazy. Mee to, that’s perfect! Anche io lo sono, perfetto! Quanto l’avrei abbracciata sentendo quelle parole! i nostri sorrisi brillano, specchiandosi a vicenda. Rientriamo al van, salutiamo il vicino solitario con i riccioli ribelli, la famiglia di belgi, i ragazzi con il cane. Io decido di approfittare della sabbia, della calma prima della tempesta per dare aria al tappetino di yoga e salutare il sole prima che scenda del tutto con il tramonto. Alle 19 squilla il telefono, non mi do il tempo di vedere il nome sul display perché aspetto solo di chiacchierare con lei, la mia amica Alma. Ci raccontiamo come se fossimo l’una davanti all’altra, come se non ci fossero chilometri fra noi. Siamo cresciute su tanti aspetti insieme, in tutti questi anni. abbiamo vissuto esperienze che non si possono dimenticare nemmeno volendolo. Quando riattacco ho la forchetta fra i denti eppure una fotografia al tramonto devo scendere a farla. Il cielo è rosa. Rosa tendente al rosso verso il cielo e rosa tendente al fucsia verso le acque del lago. Tutt’intorno blu scuro, nuvole grandi e cariche di pioggia, fulmini in lontananza. Non facciamo in tempo a iniziare la cena che eccole, le prime gocce. La prima pioggia, dopo tanto tempo. Ci rintaniamo in camera da letto per guardare una puntata di una serie tv.
06/09/2022 
Avevamo letto che in questa area sosta si rischiava di non dormire bene per i troppi rumori. Noi non abbiamo sentito nulla, io a malapena la sveglia. Sono crollata. Dopo notti in cui continuavo a svegliarmi ho riposato come un sasso. Facciamo colazione guardando quel lago che ieri sera ci ha regalato un tramonto meraviglioso e scendiamo con olimpia e sakè. Spesso dico scendiamo, come se lo scalino del camper fosse anche solo lontanamente paragonabile alla scala di un palazzo, dal quarto piano a terra. I miei piedi toccano l’asfalto. Mi guardo intorno. I vicini sono ancora lì, il lago anche, la maschera d’orso sulla panchina. Arriva un ragazzo, è il padrone del cane che da ieri sera fa brontolare olimpia. Ci salutiamo. Osserva sakè divertito. La spiaggia stamattina è deserta. La playa, il locale, chiuso. Passeggiamo, in un silenzio quasi surreale, rotto solo da un gruppo di ragazzi che gioca a beach volley dall’altro lato della strada. Quando torniamo al van approfitto di un timido sole che fa capolino e decido di lavorare fuori. Beviamo un caffè. Poi io e paolo ci salutiamo quasi, come se ognuno andasse nel proprio ufficio. Si avvicina la signora belga del camper affianco, prende sakè in braccio, non riusciamo molto a capisci perché non parla inglese ma non è un problema. Almeno per noi. Quando arriva l’ora di pranzo ringrazio di aver già previsto che non avrei avuto voglia né tempo di cucinare. Tiriamo fuori i contenitori, come se bordo ci fosse una piccola gastronomia, taglio un cetriolo, ci uniamo il riso con le lenticchie e via. Dico a paolo sai cosa ci vorrebbe? Ti conosco, un caffè. Già. Un caffè. Penso a nonna, penso ai nostri caffè. E apro la mail per caso, ricordandomi di un corso di scrittura. Quasi come fosse un segno. Mi siedo al sole, metto le cuffie e mentre il mio stomaco brontola per non aver avuto tempo di riposare nemmeno un attimo io aguzzo la mente e rendo questa giornata diversa da come l’avevo immaginata. Dopo il corso lascio che le dita seguano la tastiera. Come viene. Un tema, un ricordo, un messaggio alle amiche, una fotografia ritrovata. Metto insieme più pezzi, taglio e incollo, nonno tagliava e cuciva. C’è anche sempre lui in ogni gesto delle mie giornate. Alle mie spalle alcuni ragazzini giocano con i poliziotti, in una scena del tutto surreale. Due anziani si mettono a sedere, due giovani poco dopo prendono il loro posto, come a sedersi su briciole di esperienza. Sento il bisogno di andare. Ad un tratto mi alzo, propongo a Paolo di fare una doccia e metterci in cammino. Raggiungere il Belgio. Qui non ho più nulla da scrivere, non riesco a riordinare le idee. Decido di portare sakè a salutare i vicini. Parliamo a singhiozzo, forse più a gesti. Loro in tedesco mezzo inglese, io in inglese mezzo italiano. Alla fine ridiamo, io per cosa non lo so ma scoppiamo a ridere e ci auguriamo buona strada. Tornando al camper sakè si avvicina al ragazzo spagnolo parcheggiato a sinistra. È tornato poco fa. Ha lunghi capelli ricci raccolti in uno chignon. Mi fa il verso quando chiamo sakè con uno dei tanti soprannomi che io e paolo gli diamo. “Coccolo”. Gli sorrido. Gli spiego che comunque in qualsiasi modo lo si chiami torna. E lui annuisce, divertito. Ci salutiamo. Non so perché ma mi sembra di conoscerlo da sempre. e forse è lo stesso per lui, perché non ci diciamo nulla ma è come se ci fossimo detti tutto. So che è vero perché l’ha visto anche paolo, sennò direi che era un frutto della mia immaginazione. Perché succede, o meglio ne sono convinta, che la mia mente crei qualche personaggio nel mondo. Per rendermi le situazioni più facili, e a volte più difficili. Saliamo a bordo. Dopo pochi metri sentiamo uno scoppio, e oro dei bruciato. Tempo il peggio. Mi immagino a dominare un incendio con l’estintore in mano senza nemmeno saperlo avviare. È solo il caricabatterie da collegare all’accendi sigari. Ha fatto il suo dovere fino ad oggi. Ripartiamo, interi. E oltrepassiamo il confine. Non mi aspettavo nulla dai paesi bassi, mi hanno regalato fin troppo. Non mi aspetto nulla dal Belgio, prometto solo che non farò paragoni. 
siamo arrivati alla dogana senegalese di Diama in tarda mattinata, per poi dirigerci direttamente a Saint Louis. Attraversando la cittadina l'impatto è notevole: una prima isola centrale decorata da colorate casette coloniali lascia lo spazio a un ponte che conduce all'isola dei pescatori, martoriata da sporcizia in ogni angolo, bambini che vagano in mezzo a una moltitudine di cani randagi e caprette, una spiaggia meravigliosa caratterizzata più da rifiuti che granelli di sabbia. Abbiamo sostato con il van a sud dell'isola dei pescatori, in libera e totalmente indisturbati.ne abbiamo approfittato per visitare il {{< extLink "museo di fotografia di Saint Louis" "https://web.facebook.com/MuseedelaPhotographiedeStLouis/?_rdc=1&_rdr" "museo di fotografia di Saint Louis">}}, ma non aspettatevi un museo all'Europea fitto di opere da osservare. La visita si divide in 7 unità dislocate e la vera attrattiva a parer nostro sono proprio le location, vecchie case abbandonate, popolate da arte e natura incolta. Prezzo del biglietto 2000 F (3 euro) a persona, tempo di visita 1,30 h. 
abbiamo approfittato del tempo necessario per sbrigare un paio di problematiche legate al passavant del veicolo (in merito trovi tutto nel capitolo dedicato) per visitare una realtà di Saint Louis che si occupa di salvare dalla strada i bambini talibè (piccoli mandati dalle famiglie più povere a studiare il corano presso figure che dovrebbero occuparsi della loro istruzione, i Marabut, e che invece lucrano sul loro vagabondare, facendoli vivere in condizioni penose senza toilette e cibo sufficiente, malmenandoli senza dar loro assistenza medica in caso di infezioni). Nella struttura della {{< extLink "Maison de la Gare" "https://www.mdgsl.com" "Maison de la Gare">}} ci ha accolti Issa, il direttore, con gioia mista a commozione nel raccontarci quanto sia difficile ogni giorno operare in qualità di associazione che vive principalmente di donazioni. Nel pomeriggio ci siamo spostati allo Zebrabar, famoso camping affacciato sull'oceano.

**{{< underline "Giorno 4" >}}**: dopo il forte impatto del paese, che ci ha fatti più volte domandare perchè avessimo deciso di visitarlo, abbiamo approfittato della pace offerta dal luogo immerso fra alberi, un lembo di spiaggia pulito e scimmiette libere di gironzolare al mattino. 

**{{< underline "Giorno 5" >}}**: abbiamo raggiunto il Lago Retba o maggiormente noto come Lago Rosa, Patrimonio Mondiale dell’UNESCO, che ha perso la peculiarità della sua pigmentazione a causa di piogge torrenziali che a fine 2022 hanno portato via i cumuli di sale e fatto sì che l'alga responsabile del pigmento non riuscisse più a ricreare la magia del luogo. Tant'è, ci ha accolti un lago blu, con acqua schiumosa a riva, pattumiera qua e là e un alone di desolazione, legato ad alcune strutture in decadimento. Sosta in libera in riva al lago.

###### Dakar e la Petit Cotè

**{{< underline "Giorno 6" >}}**: guidare nella capitale, Dakar, non è una delle esperienze più semplici, motivo per cui studiando la cartina abbiamo circumnavigato la città dall'esterno, approfittando di un appuntamento nel quartiere periferico di Guediawaye. Qui abbiamo visitato una scuola che insegna alle ragazze a cucire, trovando per loro alcuni stage di inserimento nel lavoro (per informazioni progetto {{< extLink "Sunugal" "https://www.sunugal.it/progetti-sunugal.html">}} e associazione {{< extLink "Gis Gis" "https://web.facebook.com/gisgisdakar/?locale=it_IT&_rdc=1&_rdr">}}, che vende in Italia nei punti di ecomercato). Nel primo pomeriggio abbiamo proseguito lungo la "route de la corniche ovest" per visitare la gigantesca statua in bronzo alta 49 metri raffigurante una donna e un uomo con bambino che troneggia sui tetti della città e sull'Atlantico (Monument de la Reinassance Africane, visitabile anche all'interno a pagamento). Abbiamo sostato in una vietta laterale molto tranquilla e all'ombra per dirigerci in piazza dell'Indipendenza e ottenere il primo timbro di proroga sul passavant del mezzo che concede i primi 15 giorni di permesso, rinnovabili una seconda volta (situazione diversa se siete in possesso del carnet du passage che permette di rimanere 3 mesi con il proprio mezzo). Siamo arrivati alle 16.45 e l'ufficio chiudeva alle 17, operazione rapida per fortuna! Abbiamo approfittato della vicinanza al porto per visitare un mercato locale: aspettatevi di essere invitati a fermarvi davanti a ogni bancarella per comprare qualcosa e armatevi di pazienza e fermezza laddove necessario!. Abbiamo sostato in un viale alberato nella zona delle ambasciate, ma in città trovate anche un campeggio a 4000 F.

**{{< underline "Giorno 7" >}}**: abbiamo deciso di visitare l'isola di Goree, meglio nota come isola degli schiavi, al mattino presto per due motivi: lasciare gli animali a bordo del van senza che patissero il caldo ed evitare la ressa di turisti mista a venditori locali. Ci siamo così imbarcati alle 7.30 insieme a una decina di passeggeri (normalmente parte ogni mezz'ora dalle 6:15 alle 22:30, prezzo 5200 F o 8 euro a/r per persona) e dopo 20 minuti eravamo sull'isola. Intorno a noi solo il rumore della natura che si svegliava, poche persone intente a preparare la colazione e stendere i panni, opere d'arte sparse qua e là da ammirare in silenzio. Abbiamo percorso tutto il perimetro, leggendo la storia del luogo e immaginandone le atrocità subite da uomini, donne e bambini che qui venivano smistati e privati della loro identità prima di essere stivati a bordo delle navi che li avrebbero condotti nelle Americhe a lavorare e perire nelle piantagioni. Sull'isola si trovano anche un paio di musei (quello relativo alla casa degli schiavi ha ultime recensioni pessime!) e alcuni ristoranti, oltre a botteghe sparse qua e là. Noi siamo rientrati a Dakar con il traghetto delle 10.30, che è arrivato sull'isola trasportando circa 300 persone fra turisti e locali. Abbiamo a fatica raggiunto l'autostrada, per colpa del traffico cittadino, e siamo arrivati sulla Petit Cote giusto in tempo per pranzo. La nostra meta temporanea per spezzare il viaggio è stata Yene, affacciata sulla costa e caratterizzata da resort abbandonati e alcune strutture in costruzione. Abbiamo sostato con il van lungo la spiaggia, in un posto tranquillo ma invaso dalle zanzare! Possibilità di campeggio nei dintorni.

**{{< underline "Giorno 8" >}}**: percorrendo la N1, in condizioni migliori rispetto alle strade del nord, abbiamo raggiunto La Somone, villaggio affacciato sulla laguna, visitabile a bordo delle famose piroghe. Noi ne abbiamo approfittato per fare due passi nel mercato del paese, comprare frutta e verdura e passeggiare sulla spiaggia. Il contrasto fra la pulizia in prossimità dei resort e i cumuli di pattumiera nelle strade periferiche è davvero impattante. In questo tratto di costa abbiamo visto molti turisti praticare surf. Abbiamo dormito nel parcheggio vicino alla spiaggia per 1000 F (1.5 euro) a notte.

**{{< underline "Giorno 9" >}}**: abbiamo raggiunto la non troppo distante M'Bour per visitare in mattinata un'associazione italiana che offre supporto ai bambini talibè della zona ({{< extLink "Maison des Enfantes" "https://www.lamaisondesenfants.it" >}}. Insieme ad altri volontari abbiamo preparato panini per i piccoli e poi giocato con loro intrattenendoli in modo molto semplice, mentre era attiva l'infermeria. Lasciata la struttura con l'amaro in bocca, chiedendoci se avesse avuto un senso il nostro aiuto, abbiamo abbandonato l'idea di visitare il mercato del pesce per il troppo caldo a bordo che avrebbe messo a dura prova i nostri animali e ci siamo diretti a Joel-Fadiouth. Abbiamo dormito sulla spiaggia molto sporca di fronte all'isola, ma notte tranquilla.

**{{< underline "Giorno 10" >}}**: sul web si trovano informazioni relative alla visita dell'isola delle conchiglie possibile solamente con una guida. Quando noi siamo arrivati all'imbocco del ponte però non abbiamo trovato nessuno a cui chiedere informazioni, motivo per cui abbiamo passeggiato in solitaria calpestando le numerose conchiglie che coprono tutto il suolo e raggiungendo il cimitero che ospita musulmani e cristiani all'ombra di qualche baobab. Non ci siamo soffermati troppo in zona perchè tutto il paesaggio è costellato di pattume che rende la passeggiata non troppo piacevole. Abbiamo quindi velocemente raggiunto il vicino paese Fadial, che ospita il Baobab sacro, maestoso e osservabile al suo interno tramite una fessura dalla quale proveniva però un odore acre che ci ha fatti resistere dall'entrare. Se volete vederlo nel pieno della fioritura dovere recarvi durante la stagione delle piogge.

###### Direzione Casamance

Da qui in poi avremmo potuto scegliere fra due possibilità: attraversare la Gambia e la relativa dogana o circumnavigarla allungandoci verso le zone più interne del paese per raggiungere la Casamance (per tutte le alternative vi rimandiamo al paragrafo dedicato). Visto che avevamo già avuto problemi entrando in paese e avendo incontrato più persone che ci avevano raccontato aneddoti vari su posti di blocco corrotti, abbiamo deciso di percorrere più chilometri raggiungendo la città di Tambacounda. L'unico problema che abbiamo riscontrato prendendo questa decisione è stato il caldo, che ha fatto impazzire il cicalino dello scalino del van, impedendoci di proseguire per un paio di ore. Questa disavventura ci ha obbligati a fermarci in città per la notte, con 37 gradi a bordo e un rumore di traffico assordante. Presente un solo "hotel" che chiede 11000 F (16 euro) per poter sostare in una piazzola, abbiamo deciso di spostarci poco più avanti presso un benzinaio (notte infernale).

**{{< underline "Giorno 11" >}}**: dopo esserci alzati alle 6 e aver fatto gasolio (una Shell che in realtà ci ha messo gasolio mischiato acqua!) siamo partiti decisi a raggiungere la Casamance entro sera, per non perdere altro tempo prezioso. La strada si è rivelata ben diversa in questo tratto: pochissimo traffico, asfalto in ottime condizioni (tranne qualche buca nel tratto finale), pochissimi dossi, natura rigogliosa, piccoli villaggi con case dal tetto in paglia e persone sorridenti. L'impressione è stata davvero ottima, tant'è che in questo luogo abbiamo iniziato ad apprezzare il nostro viaggio in Senegal. Abbiamo pranzato all'ombra di un albero sotto lo sguardo curioso di donne e bambini che abbiamo salutato con gioia, per poi ripartire e raggiungere un parcheggio a 10 minuti da Cap Skirring nel tardo pomeriggio, senza immaginare che questo luogo ci avrebbe rapiti per 6 giorni. Sosta in libera in natura vicino a un hotel abbandonato.

**{{< underline "Giorno 12" >}}**: stanchi per le disavventure e la lunga tratta percorsa abbiamo deciso di goderci questo piccolo angolo di paradiso, camminando sulla sabbia bianca di una spiaggia decisamente più pulita di quelle del nord e salutando cordialmente ogni persona che passava al nostro fianco. Per pranzo abbiamo deciso di provare il piatto tipico del paese, il thieboudienne, riso con pesce e verdure, qui proposto a 1000 F (1,50 euro a piatto). Nel pomeriggio abbiamo raggiunto a piedi la vicina Kabrousse, ultima cittadina prima del confine con la Guinea Bissau, in cui si teneva una festicciola di paese. Siamo stati accolti calorosamente, fra abiti coloratissimi e bambini intenti a correre e ballare. 

**{{< underline "Giorno 13" >}}**: abbiamo approfittato del ritmo lento della vita nel villaggio per comprare il pane locale, chiamato tapalapa, al costo di 200 F per pezzo, preparato con un mix di farine e prodotto in un forno di fango. Non fatevi ingannare dalle dimensioni, è nettamente più piccolo delle baguette ma decisamente più pesante! Abbiamo inoltre ricaricato la nostra schedina Orange (trovi più sotto le informazioni in merito), pranzato in un altro piccolo bar e passeggiato fra mucche, maialini, caprette libere sulla spiaggia. 

**{{< underline "Giorno 14" >}}**: in mattinata abbiamo raggiunto Cap Skirring, cambiato i soldi nell'unica banca presente, comprato angurie nel parcheggio dell'aeroporto, caricato l'acqua in un piccolo camping (contrattando per 1400 F, 2.15 euro, anziché 4000 F richiesti), mentre nel pomeriggio abbiamo raggiunto a piedi lungo la spiaggia il confine segnato sulla mappa con la Guinea, oltrepassandolo in linea d'aria.

**{{< underline "Giorno 15" >}}**: innamorati del posto e della gente del luogo abbiamo fatto il primo bagno dell'anno nell'oceano, insieme a un ragazzo di nome Ibu, imparando parole in dialetto e scoprendo pià dettagli sulla cultura del posto, mentre le numerose zanzare e i 43 gradi a bordo senza possibilità di grandi zone d'ombra, iniziavano a farci pensare di doverci spostare, anche per tutelare Olimpia e Sakè, i nostri animali. 

**{{< underline "Giorno 16" >}}**: in mattinata siamo andati a vedere i famosi Fromager (alberi altissimi e dal tronco sottile ma molto particolare) della vicina Diembering, poi abbiamo cucinato il pesce pescato per noi da Ibu a bordo del van e in serata ne abbiamo approfittato per salutare definitivamente lui e i nostri vicini di casa, una famigliola francese con cui abbiamo piacevolmente chiacchierato ogni giorno. 

**{{< underline "Giorno 17" >}}**: salutata anche Elizabeth, la nostra cuoca del cuore dello Chez Marie, ci siamo diretti prima a Elikine, un piccolo villaggio da cui si può ammirare e raggiungere l'isola di Carabane (escursione che vi consigliamo se avete la possibilità di pernottare in loco sfruttando gli orari della piroga pubblica che costa decisamente meno di quella privata), poi a Oussoye, famosa per il bosco sacro e per la diffusione dell'animismo, per poi raggiungere la dogana di Ziguinchor e ottenere il secondo rinnovo di 15 giorni di permesso per il veicolo. Da qui, con 45 gradi a bordo, ci siamo messi in moto direzione Tambacounda, per circumnavigare di nuovo la Gambia e ammirare i villaggetti che ci avevano affascinati all'andata. Non siamo riusciti a raggiungere la città ma ci siamo fermati a 2 ore, dormendo in una delle piazzole ai lati della strada.

**{{< underline "Giorno 18" >}}**: percorsi tutti i chilometri dell'entroterra siamo arrivati a Palmarin, piccolo villaggio di pescatori situato in una zona naturalistica. Visto il caldo insopportabile (più di 40 gradi) abbiamo sostato in un campeggio che offriva piazzole ombreggiate. 
Pulito, con servizi e docce a disposizione, carico dell'acqua limitato, Wi-Fi utile solo per qualche messaggio con Whatsapp, piscina e possibilità di accedere direttamente alla spiaggia (purtroppo le acque erano invase da meduse).

**{{< underline "Giorno 19" >}}**: abbiamo approfittato della pace del luogo per riposarci prima del grande rientro. Anche qui abbiamo trovato un piccolo ristorantino gestito da una donna gentilissima, disposto vicino alle rovine di un villaggio turistico. Questa zona è messa in pericolo dalle maree e dalle piogge, che stanno scavando sempre di più la riva. Sosta in libera ma non consigliata.

**{{< underline "Giorno 20" >}}**: abbiamo raggiunto a piedi attraverso la spiaggia il piccolo villaggio di Palmarin, incontrando solo qualche uomo a cavallo. 

**{{< underline "Giorno 21" >}}**: ultimo giorno a Palmarin, purtroppo mentre pranzavamo qualcuno ha scassinato il vetro del portellone del van rubandoci il cellulare. Dopo il pomeriggio in gendarmerie ci siamo spostati a M'Bour (segnaliamo la presenza del primo Auchan in zona). Sosta vicino alla spiaggia. 

**{{< underline "Giorno 22" >}}**: Volevamo visitare il mercato del pesce ma abbiamo perso la mattinata per il tentativo di una multa per guida pericolosa (che siamo riusciti a far annullare). Ci siamo spostati di nuovo a La Somone.

**{{< underline "Giorno 23" >}}**: da qui in poi abbiamo preferito ripercorrere mete in cui eravamo già stati per essere sicuri. Ci siamo quindi spostati a Yene, dove avevamo dormito il 7° giorno. Notte terribile, con un'invasione di più di 50 zanzare!

**{{< underline "Giorno 24" >}}**: da Yene abbiamo raggiunto lo Zebrabar vicino a Saint Louis (attenzione all'ultimo tratto di strada, noi ci siamo insabbiati!).

**{{< underline "Giorno 25" >}}**: abbiamo raggiunto la dogana di Diama alle 16.30, svolgendo le pratiche di uscita in modo rapido e senza problemi. Tenete con voi i franchi senegalesi giusti per pagare sbarre e dogane in quanto non accettano euro (possibilità di cambiare i sefa residui alla frontiera con il Marocco). Abbiamo dormito nel parco nazionale di Dwailing avantaggiandoci per attraversare la Mauritania in un giorno solo. 

<div id="Consigli"></div>

##### Consigli utili
Di seguito troverai tutti i consigli utili per viaggiare all'interno del paese. Sono informazioni scoperte sul luogo nel periodo in cui abbiamo transitato, cioè marzo 2022. 

<div id="Documenti"></div>

##### Documenti
Per viaggiare in Senegal è necessario il passaporto con validità residua di almeno sei mesi. Per viaggi con permanenza massima di 90 giorni non serve il visto e vale il timbro rilasciato sul passaporto in frontiera, all’arrivo nel paese. Per i documenti necessari per entrare nel paese con il proprio mezzo vi rimandiamo alla sezione apposita.

<div id="Clima"></div>

##### Clima e quando andare
In Senegal il clima è sempre caldo ed è caratterizzato da due stagioni: la stagione secca e la stagione delle piogge.

La stagione secca va da novembre a maggio e in questo periodo non piove praticamente mai. In particolare tra dicembre e febbraio, nell’area del Senegal settentrionale, può soffiare l’harmattan, un vento fresco carico di sabbia.

La stagione delle piogge va da giugno a ottobre. In questo periodo possono esserci temporali molto forti che rendono difficili gli spostamenti. E' il periodo migliore sia per la vegetazione, in particolare per i baobab che si riempiono di foglie verdi, sia per i frutti, come il mango che si trova in questa stagione. 

Noi siamo rimasti in paese dal 22 febbraio al 18 marzo. La temperatura ha raggiunto picchi di 43 gradi sulla costa della Casamance e 45 gradi nella zona di Tambacounda.

<div id="Pagare"></div>

##### Come pagare
parcheggiamo poco dopo presso un benzinaio, dove approfittiamo del carico e scarico per le acque del camper e del servizio di lavanderia. Vicino a noi si ferma una signora. Parliamo in inglese, tira fuori una coperta da una delle due lavatrici e ce la sporge, la pieghiamo senza capire e gliela porgiamo nuovamente, quando scopriamo che pensava fosse nostra e non avessimo capito che era pronta. Ridiamo di gusto. Ci aiuta a capire le scritte in olandese per capire il funzionamento di lavatrice e asciugatrice, poi quando scopriamo che il circuito non accetta carte estere ci presta gentilmente la carta in cambio dei contanti. La simpatica signora ci racconta di avere antenati italiani, il suo trisnonno era di Venezia anche se non riesce a capire come mai si chiamasse Pedro. Scoperto un po’ l’albero genealogico la sua attenzione viene catturata dal nostro gatto che si affaccia alla finestra del van. Si avvicina, saluta lui e Olimpia divertita. Restiamo nel parcheggio tutto il tempo dell’attesa, finché recuperiamo i nostri vestiti e li pieghiamo al meglio, dato che a bordo non abbiamo il ferro da stiro. Finito 
<div id="Internet"></div>

##### Internet
Gli operatori sul suolo sono principalmente tre:
- Orange   
- Espresso   
- Free

**{{< underline "Orange" >}}** è l'operatore più caro ma anche quello che prende meglio. Offre un'ottima copertura 4g praticamente in tutto il territorio. 
Nel momento in cui scriviamo le promozioni (se vuoi vedere offerte più aggiornate vai {{< extLink "qui" "https://orange.sn/" "Orange l'operatore migliore del Senegal" >}}) più interessanti sono: 
- Pass settimanale:
    1.5 GB per 1500 F 
- Pass mensile: 
    2.5 GB per 2000 F
    7 GB per 5000 F
    15 GB per 10000 F
    25 GB per 15000 F

Se si acquista il pass mensile ogni giorno si ha 1 extra GB da mezzanotte alle 8 di mattina.
Facile da ricaricare praticamente ovunque, offre possibilità di usare l'hotspot! 

**{{< underline "Expresso" >}}** la connessione è più limitata (ma siamo comunque riusciti a scaricare dei file abbastanza pesanti senza problemi) e funziona maggiormente nella parte nord del Senegal, mentre nel sud solo a Ziguinchor e Cap Skirring. Offre però delle promozioni molto vantaggiose.
- Pass settimanale: 
    1 GB per 500 F
    2 GB per 700 F
- Pass mensile:
    5 GB per 2000 F
    10 GB per 3000 F
    20 GB per 5000 F
    50 GB per 7000 F
    70 GB per 10000 F
    Illimitato per 15000F

Attenzione perchè questo operatore non permette l'hotspot! Potete ovviare al problema comprando un router portatile ({{< extLink "qui" "http://amzn.to/3Zopkl5" "qui trovi quello che usiamo noi da 1 anno!" >}}) e usandolo come modem per tutti.

Per ulteriori promozioni vai {{< extLink "qui" "https://www.expressotelecom.sn/" "Expresso, what's else?" >}}.

**{{< underline "Free" >}}**, che da noi si chiama Iliad! Non sappiamo la copertura di questo operatore in quanto non l'abbiamo provato (se avete informazioni potete farcelo sapere nei commenti).
Se volete vedere le promozioni le trovate {{< extLink "qui" "https://www.free.sn/" "Free, is a magic number!" >}}.

Non sappiamo i costi di acquisto della singola sim in quanto all'ingresso della Mauritania alcuni italiani che stavano rientrando dal Senegal ci hanno regalato le loro sim Orange e Espresso. In questa maniera siamo riusciti a provarli entrambi. 
In Senegal, essendo paese francofono, troverete la dicitura Go (giga octane) anziché GB.

I Wi-Fi nei due campeggi in cui siamo andati non avevano connessione stabile. Siamo riusciti solamente ad usare Whatsapp, aprire qualche pagina web e poco altro.

La ricarica dei piani internet si può effettuare nei negozi che espongono il logo dell'operatore. Non sempre questo è possibile, ad esempio a Cap Skirring siamo entrati in più botteghe che esponevano il logo Espresso senza che sapessero cosa fosse (!).

<div id="Vaccini"></div>

##### Vaccini e assicurazione sanitaria
Non è richiesta alcuna vaccinazione obbligatoria per i viaggi in Senegal, tranne che per la vaccinazione contro la febbre gialla per viaggiatori maggiori di un anno di età, provenienti da Paesi in cui tale malattia è a rischio trasmissione (Kenya, Etiopia, ecc.), anche nel caso di solo transito aeroportuale, se questo è superiore alle 12 ore ed in ogni caso se si lascia l’aeroporto di scalo.
Per informazioni su ulteriori vaccinazioni raccomandate ma non obbligatorie, si consiglia di consultare il proprio medico.
Meglio portare con sé medicinali contro la dissenteria e un antibiotico ad ampio spettro, ma soprattutto un buon repellente per le zanzare.
 
Prima della partenza vi consigliamo di stipulare un’assicurazione sanitaria (noi abbiamo comprato un pacchetto assicurativo con viaggio sicuri per tutta la nostra permanenza in Africa, anche per il transito in Marocco e Mauritania).
Per maggiori informazioni vi rimandiamo al sito di {{< extLink "viaggiare sicuri" "https://www.viaggiaresicuri.it/find-country/country/SEN" "Stay safe!!" >}}.

<div id="Dogana"></div>

##### Dogana
Entrare in Senegal in auto o con il proprio camper è fattibile con le dovute accortezze e armandosi di pazienza.
Il nostro ingresso nel paese non è stato dei migliori quindi nel corso della nostra permanenza abbiamo deciso di raccogliere varie informazioni che vi mettiamo a disposizione, in modo da poter aiutare chi fosse intenzionato a intraprendere la stessa avventura. 

Per arrivare al confine senegalese dal nord bisogna attraversare prima il Marocco (scopri qui la nostra avventura) e poi la Mauritania (qui per saperne di più). Se volete intraprendere quest'avventura vi consigliamo vivamente di leggere i precedenti articoli per conoscere la condizione delle strade e i costi da sostenere!

Per entrare in Senegal esistono due dogane: Rosso e Diama.
La prima è facilmente raggiungibile ma estremamente corrotta. Attualmente arrivano a chiedere addirittura 1000 euro per entrare(e poi per uscire)! Da evitare, tranne in casi di assoluta impossibilità!

La seconda è quella che abbiamo attraversato noi. La strada per raggiungerla non è delle migliori ma i costi sono decisamente minori.

Lungo il percorso ci sono alcune tasse obbligatorie: quelle relative all'uscita dalla Mauritania (le trovi dettagliate nell'articolo in merito) e quella che si paga per attraversare semplicemente un piccolo ponte alla cifra di 800 oug o 8 euro, utile per farsi alzare una sbarra (non si può contrattare e se si prova si ottiene come risposta "allora tornate in Mauritania")

Consigli: se volete procedere in autonomia non date i passaporti a nessuno tranne che ai doganieri. Alla frontiera è pieno di persone che cercheranno di prendere i vostri preziosi documenti per occuparsi di tutte le pratiche per voi. Se non fate attenzione (e non contrattate subito) alla fine vi chiederanno un sacco di soldi. Procuratevi delle fotocopie dei passaporti e libretto di circolazione. Tolto quando espressamente richiesto dal doganiere cercate di dare sempre la fotocopia. 

A questo punto vi troverete davanti due edifici. Andate alla vostra destra per ottenere il visto. E' gratutito tramite il passaporto italiano ed è un passaggio abbastanza veloce. Giusto il tempo di prendere le impronte e scattarvi una fotografia con una webcam.
Nell'edificio alla vostra sinistra, invece, potete sbrigare tutte le faccende relative al mezzo. Qui esistono varie possibilità che dipendono dall'età del mezzo o dal fatto che abbiate o meno il **Carnet du passage** (trovi maggiori informazioni in merito a questo documento sul sito dell'{{< extLink "ACI" "https://www.aci.it/il-club/soci-in-viaggio/per-chi-va-allestero/carnet-de-passages-en-douane.html">}}).

Partiamo dal caso in cui siate in possesso del **Carnet du passage** (CdP da ora in poi). Vi viene fornito un documento che vi permetterà di girare sul suolo temporaneamente per 3 o 5 giorni (e se siete fortunati 10!), per poi raggiungere la dogana a Dakar e ottenere il timbro che vi permette di poter stare 3 mesi sul territorio senza problemi. Non è possibile rinnovarlo.

Nel caso in cui non siate in possesso del {{< underline "CdP">}}, non disperate, ma soprattutto mantenete la calma.
Andate dal doganiere con il libretto di circolazione (provate prima con una fotocopia, non si sa mai). Vi verrà rilasciato un documento temporaneo chiamato Passavant e vi verranno dati 3 giorni per raggiungere la prima dogana. Un consiglio: se entrate di mercoledì, essendoci il weekend di mezzo, vi verranno dati 5 giorni! Questo è ottimo perché vi permette di non correre! Attenzione: è possibile anche ottenere 10 giorni, ma abbiamo notato che vengono concessi solo pagando un'agenzia privata. 

Il costo del passavant è di:
- veicolo con meno di 8 anni: {{< underline "10 euro">}}.
- veicolo con più di 8 anni: {{< underline "250 euro">}}.

Questi sono i costi per chi proviene dalla Mauritania. 

Entro lo scadere dei giorni che vi sono stati dati dovete assolutamente dirigervi alla prima dogana per rinnovare il documento e vi verrà messo il primo dei due timbri possibili che vi permetterà di rimanere con il veicolo sul suolo Senegalese altri 15 giorni. Il totale dei giorni permessi è quindi 30 (più 3, 5 o 10 a seconda dei giorni concessi all'ingresso in dogana).

Dogane dove è possibile {{< underline "rinnovare">}}: 
    - Saint Louis (corrotta)
    - Dakar
    - Kaolak
    - Tambacounda
    - Ziguinchor

{{< underline Attenzione>}}: Il rinnovo è gratuito ma ogni tanto, a Saint Louis e Dakar in particolare, provano a chiedere soldi!

###### Possibili problemi e la nostra disavventura

Tutto quello che vi abbiamo detto finora funziona se sul Passavant viene apposta la dicitura “per Turismo”

Se come a noi vi viene scritto “a Declarer”, cioè da dichiarare il motivo della permanenza, inizia una trafila di problemi. Questo succede a prescindere dall'età del mezzo, abbiamo raccolto più informazioni in merito grazie ad altri viaggiatori incontrati di persona. Il nostro consiglio è quello di mantenere sempre la calma e controllare questa scritta quando viene compilato il foglio dicendo fermamente che siete in paese per turismo (noi non lo sapevamo e abbiamo scoperto dopo che sarebbero iniziati i problemi).
Avendo il mezzo con meno di 8 anni abbiamo pagato 10 euro e siamo entrati, con 5 giorni di permesso, ma con la scritta errata.


Una volta arrivati a Saint Louis abbiamo scoperto la storia di alcuni camperisti:
- {{< underline "caso 1">}}: mezzo con più di 8 anni. Ha pagato 250 euro in dogana, gli hanno scritto "a declarer", a Dakar gli hanno detto che quel passavant gli dava diritto a 3 mesi ma che avrebbe dovuto tornare l'indomani. Ha atteso 8 giorni andando ogni mattina in taxi in dogana, gli hanno dato un nuovo documento che concedeva 3 mesi ma richiedeva di contattare un funzionario entro 15 giorni, da pagare a sue spese. Alla richiesta di ulteriori 250 euro, pena il blocco del mezzo, ha deciso di rimanere fino alla scadenza dei 15 giorni e poi è uscito dal paese.

- {{< underline "caso 2">}}: mezzo con meno di 8 anni. Ha pagato 10 euro in dogana, gli hanno scritto "a declarer", anche a lui a Dakar hanno detto che quel passavant dava diritto a 3 mesi ma che avrebbe dovuto tornare l'indomani. Ha atteso 7 giorni circolando però in paese a suo rischio e pericolo, poi gli hanno dato un nuovo passavant che concedeva 3 mesi ma richiedeva un rinnovo dopo 15 giorni, per il quale doveva chiamare un funzionario da pagare a sue spese. Gli hanno richiesto 800 euro, pena il blocco del mezzo, così anche lui a malincuore ha deciso di uscire subito dal paese. 

- {{< underline "caso 3">}}: una coppia spagnola con un mezzo con meno di 8 anni. Anche a loro hanno scritto "a declarer", ma alzando la voce sono riusciti a ottenere il rinnovo.  


- {{< underline "caso 4">}}: mezzo con più di 8 anni, pagamento anticipato di 250 euro a un famosissimo passeur. Foglio rilasciato con scritta "turismo". 10 giorni di concessione a cui aggiungere i due rinnovi da 15 giorni (totale 40 giorni di possibilità di rimanere con il mezzo in paese)


###### La nostra esperienza: 

Ci siamo recati al terzo giorno a Saint Louis, dove il doganiere è stato irremovibile e non ci ha rinnovato il documento dicendoci che non era rinnovabile e ci ha dato il numero di un "collega", della famosa agenzia privata. Possiamo essere criticati in merito (e ci hanno criticati) per non aver alzato abbastanza la voce e non aver chiamato l'Ambasciata, ma essendo alle prime esperienze ci concediamo la possibilità di aver sbagliato e ne traiamo insegnamento. Abbiamo quindi pagato 240 euro, ottenendo un nuovo passavant di 10 giorni, rinnovabile un paio di volte di 15 giorni. 
Dogane in cui abbiamo rinnovato successivamente senza problemi:

- Dakar
- Zuguinchor (gentilezza e cordialità del personale)

Il nostro dubbio quindi è che venga "manomesso" il documento iniziale qualora non sia stato effettuato in anticipo a pagamento tramite la famosa agenzia di riferimento. 

Nel caso si voglia stare di più in Senegal con il proprio mezzo o nel caso in cui vi creino problemi con il passavant, si può uscire dal paese entrando in Gambia o Guinea Bissau.
In Gambia il visto costa 5000 F a persona più 5000 F per il mezzo e in uscita si ha un nuovo passavant pagando 2500 F. Questo avviene se si sta più di un giorno. Nel caso del solo attraversamento pare non venga rilasciato un nuovo passavant.
Entrando dalla Guinea Bisseau il passavant per il Senegal costa 4 euro.

In dogana noi abbiamo anche effettuato l'assicurazione per il veicolo, al prezzo di 30 euro per un mese (ci è stata richiesta in un paio di posti di blocco). Si possono anche cambiare i soldi ad un cambio sfavorevolissimo o comprare sim a un prezzo rincarato, motivo per cui consigliamo di fare tutto a Saint Louis, che si raggiunge in meno di un'ora di strada.

<div id="Strade"></div>

##### Strade 
La situazione relativa alle condizioni delle strade in Senegal è la seguente: alcuni tratti, soprattutto quelli presenti nel nord del paese, sono terribilmente sconnessi, con buche ampie e dossi non sempre segnalati e di dimensioni maggiori in altezza rispetto a quelli europei. Nel sud del paese, nella zona della Casamance, ci è capitato di trovare dossi all'incontrario, dei veri e propri avvallamenti. Da Tambacounda in poi l'asfalto è molto ben mantenuto. 
In tutte le città aspettatevi di trovare sovente un'unica arteria asfaltata, mentre le strade secondarie sono ricoperte di sabbia, quasi sempre percorribile solo con veicoli 4x4. 
Noi abbiamo quasi sempre percorso la N1, una sorta di statale abbastanza ben mantenuta, e un tratto di autostrada nei pressi di Dakar.
Prestate molta molta attenzione al gran numero di animali selvatici (asini, mucche, cavalli, capre, cani e scimmie) che attraverseranno la strada in ogni dove e in ogni quando. 
Il senso di precedenza è abbastanza aleatorio, sia negli incroci che nelle rotonde. 
Sovente quancuno vi supererà da destra e sinistra, magari a bordo di un motorino senza casco e trasportando più di tre persone. 
Alcuni pulmini adibiti a taxi spesso trasportano persone sul tettuccio o semplicemente aggrappate alla carrozzeria posteriore, e non saprete quando e se davvero svolteranno perchè le loro spie segnaletioche sono quasi sempre accese a intermittenza.
Vi sconsigliamo vivamente di guidare di notte.
Sono frequenti, anche se meno rispetto al Marocco e alla Mauritania, i posti di blocco della polizia. Nel nord soprattutto cercheranno di multarvi senza motivi plausibili. Assicuratevi di avere a bordo il doppio triangolo e l'estintore, obbligatori. 

<div id="Sicurezza"></div>

##### Sicurezza nel paese
In tutto il paese l'ospitalità pare essere sacra, ma non dimenticatevi che i ladruncoli possono essere dappertutto.
Al di là dei problemi di corruzione che dilagano in tutto il paese, sovente vi verrà richiesto in prestito il cellulare per scattare una fotografia. Non fate l'errore di darlo, preferite fare voi la foto e dire che poi la manderete.
A noi è successo un altro piccolo inconveniente: eravamo parcheggiati vicino a una spiaggia e mentre eravamo a pranzo qualcuno ha scassinato il vetro del camper e ha rubato il cellulare di Paolo che l'aveva dimenticato all'interno del veicolo. 
Nella zona periferica della capitale Dakar si possono verificare maggiori episodi di microcriminalità, soprattutto furti o borseggi. Per evitare episodi spiacevoli evitate di indossare gioielli e portate con voi lo stretto necessario.

<div id="Escursioni"></div>

##### I parchi e altre escursioni
Per quanto riguarda questi luoghi non possiamo darvi la nostra opinione in merito perchè non li abbiamo visitati, per motivi legati al clima e per scelte economiche. Abbiamo però cercato di ottenere più informazioni possibili per poterle condividere. 

- {{< underline "Parco Nazionale Niokolo-Koba">}}: si trova nelle vicinanze del confine con la Guinea-Bissau a 600 Km da Dakar ed è un’area dichiarata Patrimonio dell’Umanità per l’UNESCO caratterizzata da una fauna e una vegetazione molto ricche, con oltre 80 tipi di mammiferi. La zona è attraversata da decine di corsi d’acqua, tra cui il fiume Gambia e la fitta rete dei suoi affluenti. Ad oggi abbiamo sentito numerosi pareri circa tasse molto elevate da pagare e pochi esemplari di animali da poter osservare. Le temperature inoltre nella zona possono essere molto elevate (viaggiando con i nostri animali non ci è stato possibile andare a visitarlo).

- {{< underline "Parco Nazionale di Djoudj">}}: Patrimonio Mondiale dell’UNESCO dal 1971, si trova sulle rive del fiume Senegal, a pochi chilometri dalla città di Saint Louis. Offre un habitat naturale e un buon ristoro durante la migrazione per oltre 400 specie diverse di uccelli, essendo una zona particolarmente ricca di vegetazione e corsi d’acqua.

- {{< underline "Riserva Naturale di Bandia">}}: situato a non troppi chilometri di distanza dalla capitale, si tratta per lo più di un grande zoo che ospita animali importati dal Sudafrica, e che offre safari ovviamente non paragonabili a quelli in Tanzania o in Sudafrica. Anche in questo caso le tariffe non sono delle più economiche, soprattutto a detta di altri viaggiatori, per lo spettacolo offerto. Forse, se si hanno bambini e si è amanti degli zoo, può essere una bella escursione.

- {{< underline "Il Delta del Sine Saloum">}}: visitabile a bordo delle tipiche piroghe

- {{< underline "Il deserto di Lompoul">}}: situato a nord del paese, si può visitare con escursioni su 4x4 o dromedari

<div id="Casamance"></div>

##### Casamance
Abbiamo deciso di dedicare a questa zona del paese un paragrafo a parte, sia perchè è il luogo che più ci è piaciuto, sia perchè i modi per raggiungerla sono molteplici e volevamo racchiudere in merito tutte le informazioni che abbiamo trovato.
La regione di Casamance, a sud del Gambia, vanta bellissime spiagge, meno rovinate dai cumuli di immondizia come quelle situate a nord del paese. 
Noi abbiamo visitato i villaggi di Cap Skirring, Kabrousse (l'ultimo villaggio prima del confine con la Guinea-Bissau),Diembering (famoso per i tipici alberi Fromager), Elikine (da cui si può salire su di uan piroga e raggiungere l'isola di Carabane) e Oussoye (famosa per i boschi sacri legati all'animismo, religione molto sentita in questa zona del paese). 
In questa zona ci siamo sentiti davvero ben accolti, le persone sono cordiali e vige meno corruzione. 
Come raggiungere la Casamance: 
- via terra circumnavigando la Gambia, percorrendo quasi 1000 chilometri (strada molto bella da Tambacounda in poi)
- via terra attraversando la Gambia (in questo caso si paga la dogana e un ponte di attraversamento, la strada dal confine a Ziguinchor a detta di altri viaggiatori non è delle più belle)
- via aerea: collegamento fra Dakar e Cap Skirring
- via traghetto: collegamento fra Dakar e Ziguinchor (animali non ammessi!)

<div id="Mezzi"></div>

##### Mezzi di trasporto pubblici 
I mezzi di trasporto in Senegal sono molto economici, ma è complicato poter fare affidamento sugli orari e sull’affidabilità dei veicoli.

La linea ferroviaria è praticamente inesistente, mentre sono diffusi:

- i 7-places o taxi-brousse: taxi collettivi che rappresentano il mezzo di trasporto più utilizzato. Partono solo quando si raggiungono i 7 passeggeri, vengono utilizzati per spostarsi da una parte all’altra della città o in città diverse e non effettuano fermate intermedie.
- i minicar: sono autobus da una quindicina di posti (ma spesso caricano anche 20 persone).
- i bus: sono autobus che appartengono a compagnie private e offrono fino a 60 posti. Sono utilizzati nelle tratte fra le città principali del Senegal.
- i tam-tam: carretti trainati da cavalli o asini, diffusi per lo più nei piccoli villaggi. Offrono un passaggio a chiunque.
- taxi: automobili decisamente datate, tipicamente gialle nel nord del paese e grigie a sud. 

<div id="Mangiare"></div>

##### Dove e cosa mangiare 
In tutto il paese si trovano tantissime botteghine che vendono un po' di tutto e quotidiani sono i mercati lungo tutte le strade, dove acquistare frutta, verdura e noccioline.
I supermercati più grandi, gli Auchan, si trovano a nord del paese, a Saint Louis, Dakar e M'bour.
I piatti nazionali senegalesi sono due: il Thieboudienne e lo Yassa. 
Il Thieboudienne è composto da riso (bianco o rosso) con pesce accompagnato da verdure (pochi pezzettini di carota, cavolo e manioca). Si può trovare a volte con la carne. 

Lo Yassa poulet e lo yassa poisson sono invece rispettivamente piatti a base di pollo o pesce marinati e conditi con cipolla, pepe, sale, peperoncino e poi grigliati. Vengono accompagnati con riso. Ci è capitato di trovare il pesce anche sotto forma di polpette. 

Un altro piatto molto caratteristico è il maffè: uno spezzatino di manzo o pollo condito con pasta d’arachidi e accompagnato dal riso.

A volte si può trovare il cous cous al posto del riso. 

Per quanto riguarda le bevande, si trovano frequentemente birre locali, la Malta (una birra analcolica ricca di vitamina B), il tè Kinkelibà e il caffè Touba (un caffè nel quale vengono messi in infusione chiodi di garofano e il djar, un pepe originario della vicina Guinea, noi l'abbiamo amato e costa solo 50 F a bicchierino a differenza del nespresso che ne costa 1000). 

Consigliamo di chiedere consiglio ai locali su dove mangiare e non farsi impressionare da piccoli bar che sembrano i peggiori locali del Far West: spesso nascondono le cure amorevoli di una donna che vi accoglierà come la nonna di casa.

Sovente vi capiterà di aspettare anche un'ora per mangiare, soprattutto nei luoghi meno turistici, armatevi di pazienza. 

Noi abbiamo pranzato fuori ogni giorno in Casamance, poichè in questa zona su consiglio dei locali abbiamo sempre trovato un ottimo Thieboudienne alla cifra di 1,50 euro a testa! 

Per quanto riguarda l'acqua, consigliamo di bere solamente quella in bottiglia.

La frutta e la verdura si trovano ovunque. Frequenti sono angurie, banane e papaya, mentre durante la stagione delle piogge si trova ovunque il mango. I prezzi sono modici.
La verdura viene rincarata per gli occidentali (parola di locali quando abbiamo detto loro che ci avevano chiesto 2 euro al chilo per carote e pomodori). Si trovano carote, pomodori, cavolo, melanzane e peperoni. Attenzione a lavarli bene e a consumarli in fretta, dal momento che vengono sovente esposti tutto il giorno al sole e sono già molto maturi.

Per quanto riguarda il pane, si trovano una classica baguette che si conserva poco o niente e che viene offerta soprattutto per la colazione, oppure il tapalapa, un pane composto da un mix di farine, cotto in forni di fango. 

<div id="Dormire"></div>

##### Dove dormire
Ascoltando l'esperienza di altri viaggiatori, nelle città principali si trovano ostelli e piccoli alberghi, che è meglio contattare telefonicamente dopo aver prenotato online. Lungo la costa si possono trovare anche resort più di lusso. 
Per quanto riguarda i campeggi, dopo la pandemia il numero di quelli aperti è diminuito. Molti sono stati abbandonati. 
Sostare in libera è possibile, con le dovute accortezze. 
Noi abbiamo utilizzato le applicazioni park4night e iOverlander. 
In fondo all'articolo vi lasciamo le coordinate di tutti i luoghi in cui abbiamo pernottato, ma resta da tener conto che sono soste in luoghi pubblici e che possono variare nel tempo in base a mutamenti locali di natura geologica o edilizia. 

<div id="Animali"></div>

##### Viaggiare con il proprio animale
Per viaggiare extra Europa con il proprio animale occorre avere il passaporto, il microchip, la vaccinazione antirabbica in corso di validità e un documento che attesti la titolazione del vaccino (si effettua tramite un prelievo del sangue che viene analizzato in centri specializzati ed è obbligatorio per poter rientrare in Europa). 
In Senegal non sono obbligatorie ulteriori profilassi particolari, in ogni caso noi abbiamo provveduto a somministrare a Olimpia e Sakè, i nostri cane e gatto, i consueti antiparassitari. Consigliamo di tenere il proprio animale sempre al guinzaglio, dal momento che numerosi animali selvatici camminano in ogni angolo del paese. 
Sono frequenti casi di Leishmaniosi, valutate se fare il vaccino al vostro animale insieme al vostro veterinario. 
Prestate particolare attenzione ai luoghi in cui vagano liberi i maiali, dal momento che sono portatori di un verme che può essere pericoloso e infettivo.
A noi è successo, un pomeriggio in cui siedevano in spiaggia all'ombra delle palme, di trovare una piccola zecca sulle gambe di Paolo, quindi vi consigliamo di controllare quotidianamento voi e il pelo dei vostri animali.

<div id="Speso"></div>

##### Quanto abbiamo speso
Darvi una cifra relativa al solo viaggio in Senegal è possibile, ma va contestualizzata all'interno dell'intero percorso perchè arrivando via terra bisogna tener conto del prezzo del traghetto per arrivare in Africa, dei chilometri necessari per aattraversare il Marocco da nord a sud, del visto di ingresso per la Mauritania (da pagare due volte ovviamente se si effettua lo stesso percorso in risalita) e dei 750 chilometri per attraversarla. 
Sempre legato al fatto che abbiamo attraversato più stati del continente, non sappiamo dirvi il prezzo relativo all'assicurazione sanitaria solo per il Senegal, cifra che varia comunque in base alla compagnia scelta, al rischio pattuito e all'età dell'assicurato (noi per 3 mesi per due adulti di 33 anni in Marocco, Mauritania, Senegal e Gambia che non sapevamo se avremmo attraversato abbiamo speso in totale 528,78 euro con ViaggioSicuri).

A fronte di circa 3400 chilometri percorsi solo in Senegal abbiamo speso 257 euro (prezzo al litro 1-1,16 euro)
Campeggi e parcheggi: 44.96 euro
Autostrada: 4,30 euro
Spesa alimentare: 125 euro 
Ristoranti: 25,40 euro (8 pasti fuori per due persone)
Varie (antizanzare, internet, triangolo, museo etc): 45,75
Traghetto isola goree: 16 euro
Assicurazione veicolo: 30 euro 
Passavant: 250 euro

**Totale: 798 euro**

<div id="Considerazioni"></div>

##### Considerazioni finali
Il nostro approccio iniziale al Senegal non è stato dei migliori: i problemi avuti in dogana, la troppa pattumiera ovunque, i problemi di corruzione e gestione della povertà nel paese ci hanno decisamente scossi.
E' stato solo pensando a se e quando saremmo tornati in queste zone in van che abbiamo deciso di provare a raggiungere il sud, la Casamance, zona che ha decisamente risollevato il nostro morale, sia per i luoghi visitati sia per l'accoglienza da parte delle persone. 
Tutta la magia che ci hanno regalato i 7 giorni vissuti in questa zona del Senegal non è stata intaccata neppure dai fatti sgradevoli accaduti nell'uscita dal paese. 
Torneremmo quindi? Forse un domani sì. Sicuramente non nell'immediato.
Consigliamo di visitare il paese? Sì. Anche solo per vivere davvero un'esperienza diversa, per capire una cultura diversa, per provare a ritrovare ritmi legati al sole e non alle lancette di un orologio. 

Non aspettatevi una grande offerta architettonica e soprattutto non fermatevi alle spiagge idilliache di fronte ai resort: provate a cercare il contatto con la gente del posto che è la vera ricchezza di questo paese. 

Tappe imperdibili: 
- Saint Louis, con una visita all'isola dei pescatori e al museo di arte fotografica
- Dakar, più che la città noi vi consigliamo assolutamente la visita all'isola di Goree
- La Somone e la visita a bordo delle piroghe del delta del fiume
- Casamance (per noi la miglior tappa del paese)

Tappe da valutare:
- i parchi sopra citati, da valutare in base al tempo e alla disponibilità economica

Tappe da evitare:
- Lago Rosa, per via del fatto che attualmente non è più rosa 
- Petit Cote, troppo turistica e con hotel diroccati 

<div id="Link"></div>

##### Link Utili 

<div id="Vlog"></div>

##### Il nostro Vlog
Se volete vedere i nostri vlog o vuoi sentire le nostre considerazioni ti lasciamo di seguito i video: 

- vlog

{{< youtube AHVvaftCd70 >}}

- le nostre considerazioni

{{< youtube avKZAgEAd0Q >}}

<div id="Mappe"></div>

##### Le nostre mappe
{{< gmap "https://www.google.com/maps/d/u/0/embed?mid=1iWT57E7IXes2FIwpnvDKgvbrL740gmU&ehbc=2E312F" >}}

{{< blogFooter "NDL" "1" "0" >}}